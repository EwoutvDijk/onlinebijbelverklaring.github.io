
HET BOEK DER PSALMEN.

Het Boek der Psalmen is gelijk bekend is, ene verzameling van heilige Liederen, uit den tijd der Oude Bedeling, inzonderheid ten behoeve van den eredienst onder Israël vervaardigd, en gedicht door de heilige mannen, door den Heiligen Geest gedreven.

Zij omvatten het gehele terrein van de Openbaring Gods onder het Oude Verbond, zowel wat haar leerstellingen als zedenkundigen en geschiedkundigen inhoud betreft.

Bevat het overige der H. Schriftuur, wat God, de Heere, aan Zijne dienaren bevolen heeft ter kennis van den mens in het algemeen en van de Kerk in het bijzonder te brengen: in de Psalmen  horen  wij  Gods  kinderen  met  God  spreken,  Hem  hun  binnenste  gedachten bekendmaken, tot Hem hun toevlucht nemen, of Hem loven voor Zijne heerlijke zegeningen.

Niet ten onrechte is dan ook gezegd, dat wij in de Psalmen de kinderen Gods in het hart kunnen zien.

Gelijk de Thora (de vijf Boeken van Mozes) in vijf Boeken wordt verdeeld, zo verdeelt men ook dit Boek der Psalmen in vijf onderdelen, die door doxologieën, (lofverheffingen) aan het slot van ieder Boek, van elkaar zijn gescheiden.

Het eerste Boek loopt van Psalm 1-41.

Het tweede Boek van Psalm 42-72.

Het derde Boek van Psalm 72-89.

Het vierde Boek van Psalm 90-106.

Het vijfde Boek van Psalm 107-150.

De laatste Psalm kan en mag één lofverheffing ter ere Gods op den gevoelen gewijden Bundel worden beschouwd.

Wat de Vervaardigers betreft, zo is het volgende aan te merken: Volgens de opschriften zijn:

Van Mozes Psalm 90.

Van David 73 Psalmen, n.l. Psalm 3-9; 11-22; 34-41; 51-65; 68-70; 86; 101; 103; 108-110; 122; 124; 131-133; 138-145.

Van Salomo Psalm 72 en 127.

Van Asaf, den tijdgenoot van David-Salomo, Psalm 50; 73; 77-78; 80-82.

Van diens nakomelingen, maar daarom op zijn naam vermeld, Psalm 74-75; 76; 79 en 83.

Van de zonen van Korach, een familie van zangers, uit het geslacht van Korach: Psalm 42; 44-49; 84; 85; 87 en 88.

Van Heman, den aanvoerder van het Korachietische tempelkoor, Psalm 88.

Van Ethan, den zangmeester van David, Psalm 89.

De overige 50 Psalmen dragen geen opschrift, zodat men niet met zekerheid kan zeggen door wie deze vervaardigd zijn, hoewel het niet moeilijk valt in velen den man naar Gods harte te herkennen, terwijl zoals Psalm 137; 147-150, en andere ongetwijfeld na de ballingschap, maar vóór den tijd der Makkabeeën zijn vervaardigd.

Alle Psalmen zijn gedicht in den tijd, toen op meer of mindere wijze de Geest der Profetie levendig was over de mannen Gods, en het is wel eigenaardig dat juist toen de Profetie zweeg er ook geen Psalmen zijn vervaardigd.

Dezelfde Geest, die den Profeet bezielde om zijne Profetieën uit te spreken, dreef ook den Psalmist, om in den vorm van het heilige gedicht, uit te spreken, wat Hij ingaf.

Ja,  de  Psalmist  is  niet  zelden  Profeet,  wanneer  Hij een  vergezicht  geeft  in  de  Kerk  der toekomst,  of  de  heerlijkheid  van  den  toekomstigen  groten  Davidszoon  en  Priesterkoning Zijner Kerk bezingt.

PSALM 1.

OVER HET GELUK DER VROMEN EN DE STRAF DER GODDELOZEN.

Als een soort van voorwoord op de Psalmen, wier gezamenlijke leer en vermaning deze in ene korte  somma  is  samen  gevat,  leert  ons  de  eerste  Psalm  het  onderscheid  tussen  den rechtvaardige en den goddeloze, tussen dien, die God dient, en dien, die Hem niet dient (Mal. 3: 18), opdat den lezer aanstonds aan den drempel voor ogen gesteld worde, op welk doel de menselijke handelingen als pijlen moeten gericht worden.

Vs. 1 en 2. De rechtvaardige is inwendig van den goddeloze onderscheiden door zijn gehele denk- en handelwijze, hij vermijdt  ook uiterlijk de gemeenschap met  hun  werken en hun gezelschappen, en heeft daarentegen zijn levensgrond in de wet des Heren.

1. Welgelukzalig is de man a), die niet 1) wandelt in den raad der goddelozen, die zich niet inlaat  met  degenen die,  niets wetende van God,  zich door  hun hartstochten en vleselijke begeerlijkheden laten regeren! noch staat op den weg der zondaren, de handelwijze van de verachters en overtreders der Goddelijke geboden niet navolgt, noch zit 2), zich neerzet in het gestoelte der spotters 3), niet zit in het gezelschap dergenen, die met Gods woord en gericht spotten, zich daar niet te huis gevoelt.

a) Psalm 26: 4. Spreuken 1: 10, 15; 4: 14, 15. 1 Kor. 15: 33.

1) Eerst wordt gezegd wat de man, die welgelukzalig genoemd wordt, niet doet, n.l. zich niet voegen  bij  zondaars  en  spotters,  en  daarna  wat  hij  wel  doet,  n.l.  zich  houden  aan  het geopenbaarde Woord des Heren.

2) Eerst spreekt de dichter van wandelen, dan van staan of heengaan, en eindelijk van zitten. Het eerste geeft aan de gesteldheid van het harte, het tweede de daad van den wil en het derde het gevolg van de gezindheid des harten en van de daad van den wil. Het zitten toch geeft aan, een zich thuis gevoelen in het gezelschap der zondaars.

3) Er wordt hier gesproken eerst van goddelozen. Deze zijn degenen, die leven zonder God, bij wie het duidelijk is, dat de band verbroken is tussen God en hen. Daarna van zondaren. Deze zijn zij, die in openlijke zonden leven. Vervolgens van spotters. Deze zijn zij, die er openlijk voor uitkomen, dat de zonde hun lust is, en die spotten met het heilige.

2. a) Maar zijn lust is in des HEREN wet 1), de begeerte zijne harten gaat naar de rechten des Heren uit, die hem begeerlijker zijn dan goud, ja, dan veel fijn goud, en zoeter dan honing en honingzeem (Psalm 19: 11; 119: 72), en hij overdenkt 2) Zijne wet dag en nacht; bij dag staat zij hem voor en richt zij zijne handelingen; bij nacht bepeinst hij haar, opdat zij steeds dieper in zijn harte zij (Psalm 119: 97-102. Jozua 1: 8).

a) Deuteronomium 6: 6 vv.; 17: 19. Psalm 119: 1 vv.

1) Zijn lust te hebben in des Heren wet, het is niet slechts een zekeren smaak te hebben in den vorm, ene zekere kennis van de letter, een zekeren eerbied voor den inhoud van het woord des Heren;  het  is  met  den  heiligsten  ernst  en  het  innigst  zielsgenoegen  bij  dien  inhoud  de voldoening zoeken van de diepste behoefte des harten; het is daarin den troost en de kracht des levens zoeken, vinden en hebben. Des Heren wet dag en nacht te overdenken, is niet Zijn heilig Woord tot voorwerp van studie of van liefhebberij, als verstandelijke doorvorsing er van, tot de taak en de bezigheid zijns levens te stellen; het is er bij te leven. Het is dag en nacht het voor ogen te houden; bij alle doen en laten, lijden en genieten. Het is alle wegen er naar te richten, elke voetstap er naar te zetten, het te hebben en te gebruiken als ene lamp voor den voet, een licht op het pad. Het is: het godvruchtige leven..

Hij is niet onder de wet als onder iets, dat hem vloekt en veroordeelt, maar hij is in haar, en hij verheugt zich in haar als in een regel des levens; hij heeft er daarenboven verheuging in, om te denken over haar, om haar te lezen bij dag en te bepeinzen bij nacht. Wij neemt een tekst en gaat daarmee den gansen dag, en in de nachtwaken, wanneer de slaap zijne oogleden ontwijkt, peinst hij over het woord van God. In den dag van voorspoed zing hij Psalmen uit Gods woord, en in den nacht van droefheid troost hij zich met de beloften uit datzelfde Boek. De wet des Heren is het dagelijks brood van den waren gelovige..

Men moet als een vijgen- en palmboom eerder de vrucht laten zien dan de bladeren..

2) In het Hebr. Jèhègèh. Het werkwoord betekent in de eerste plaats, een dof geluid maken, en de afgeleide betekenis is, overdenken, dewijl hij, die overdenkt dikwijls bij zich zelf spreekt op stille, gedempte wijze.

De grondtekst geeft duidelijk aan, dat dit zijn lust immer zal wezen.

3.

II. Vs. 3-5. Bij dezen zijnen in den grond geheel verschillenden toestand des harten, staat de rechtvaardige geheel anders in de wereld dan de goddeloze; namelijk als een wel gevoede, vruchtdragende, altijd groene boom, terwijl de goddelozen ten opzichte van hun leven, slechts kaf  zijn,  dat  de  wind  wegwaait,  en  zij  eindelijk  geheel  en  al  uit  de  gemeente  der rechtvaardigen worden weggedaan.

3. Want het welgelukzalige bestaat hierin, dat hij zal zijn, hij gelijk is als een boom, geplant aan waterbeken 1), die, daar het hem nooit aan voeding ontbreekt en hij door de stormen niet ontworteld wordt zijne vrucht geeft op zijnen tijd, die niet vóór den tijd laat vallen, maar tot rijpheid brengt, en welks blad niet afvalt 2), wanneer het in den zomer rondom dor wordt, daar zijne wortelen aan waterbeken liggen; en al wat hij, de rechtvaardige, die aan zulk een boom gelijkt, doet, zal wel gelukken; want des Heren zegen is met hem, omdat des Heren welgevallen kan zijn met al wat hij onderneemt.

1) Het altijd zacht vloeiende water, dat den rechtvaardige vruchtbaar maakt, is Gods woord; de vruchten die hij brengt, zijn de goede werken, die in God gedaan zijn. Het levend water,

dat hem vruchtbaar maakt, houdt hem ook in- en uitwendig fris in de hitte der aanvechting. (Jer. 17: 7 vv. Psalm 92: 13 vv.).

Er is niet gezegd, dat over dezen boom geen ruwe stormen zullen komen waaien, dat geen verzengende  zonnebrand  hem  immer  bereiken  zal;  maar,  daar  hij  zijne  wortelen  heeft uitgeslagen aan den levenden waterstroom, daar hem geen voedsel, geen sap, gene kracht, geen inwendig leven ontbreekt, zal hij vruchten voortbrengen op zijn tijd, en zijn blad niet verdorren vóór zijn tijd. Woedt de storm door zijne takken, zijne wortels begeven hem niet. Brandt de zon op zijn kruin, zijn overvloedig sap en merg houdt twijgen en bladeren fris en glanzig; het wintert, het zomert, zomer en winter zijn hem oorbaar, hij; voldoet aan zijne bestemming in elk seizoen, en derft tier noch schoonheid..

2) Niets anders heeft de dichter gewild, dan te verklaren, dat de kinderen Gods eeuwig zullen bloeien en altijd door de hemelse genade Gods zullen bevochtigd worden, zodat wat hun wedervaart, dienen moet tot hun heil. Daarentegen vaagt de storm de goddelozen plotseling weg, of vernietigt hen door buitengewone hitte. Want toch als hij zegt, dat de vromen vrucht voortbrengen op hun tijd hiermede wil hij een juiste rijpheid aangeven, dewijl de goddelozen, ofschoon zij vroegrijpe vruchten tonen, toch niets anders dan misdrachten voortbrengen..

4. Alzo, als een boom bij ene waterbeek, zijn de goddelozen niet, maar juist het tegendeel, als het kaf, dat de wind henen drijft a) 1), zonder wortel naar beneden, zonder vrucht naar boven, zonder inwendige levenskracht en levensfrisheid, licht opvliegende op den dorsvloer van dit leven, en zodra de windvlaag der aanvechting onder hen komt, als kaf in de hoogte vliegende en weggedreven (Job 21: 18. Psalm 35: 5. Jes. 17: 13; 29: 5. Hos. 13: 3).

1) De zin is derhalve deze: Ofschoon de goddelozen het nu nog gelukkig hebben, toch zullen zij weldra aan het kaf gelijk zijn, dewijl, wanneer de Heere hen tot hulpeloosheid gebracht heeft, Hij hen door de openbaring van Zijn toorn her- en derwaarts verspreidt. Verder leert ons de H. Geest door deze manier van spreken, dat met de ogen des geloofs gezien wordt, wat overigens  ongelooflijk  zou  kunnen  schijnen.  Want  ofschoon  de  goddeloze,  als  een  hoog opgeschoten boom gelijk, zich voordoet, staat het vast, dat hij een schil of bast zal zijn, zodra God zijne hoogte door Zijn geblaas wil omverwerpen..

Men vergelijke over de wijze, waarop de ouden dorsten, wat bij Deuteronomium 25: 4 en Ruth 3: 3 3.3 opgemerkt is.

5.  Daarom,  van  wege  deze  inwendige  nietswaardigheid  en  uitwendige  onstandvastigheid, zullen de goddelozen niet bestaan in het gericht, noch de zondaars in de vergadering der rechtvaardigen, hoewel zij een tijd lang, als het stil is, hun plaats weten vast te houden en zolang Gods lankmoedigheid hen duldt, de zegeningen van Gods volk mede genieten, zo is toch hun bestaan voorbij, als het gericht Gods begint; het laatste gericht zal hen eindelijk uit de gemeente der rechtvaardigen afzonderen en als kaf met onuitblusselijk vuur verbranden (MATTHEUS. 25: 32; 3: 12).

Wel mogen de heiligen verlangen naar den hemel, want geen goddeloze zal daar wonen, noch de  zondaars  in  de  vergadering  der  rechtvaardigen.  Al  onze  verenigingen  op  aarde  zijn vermengd. Elke kerk heeft een duivel in zich. Het onkruid groeit in dezelfde voren als de tarwe. Er is geen bodem die volkomen gezuiverd is van stof. Zondaars zijn verspreid onder de heiligen, als schuim vermengd is met goud. Gods kostelijke diamanten liggen nog in hetzelfde veld met de keistenen. Rechtvaardige Lots worden aan deze zijde van den hemel voortdurend gekweld van de mannen van Sodom. Dat wij ons verheugen, dat in de algemene vergadering en in de gemeente der eerstgeborenen niet ene onwedergeborene ziel zal worden toegelaten. Zondaars kunnen in den hemel niet leven; zij zouden uit hun element zijn. Eerder zou een vis kunnen  leven  op   een  boom  dan  de  goddeloze  in  het  paradijs.  De  hemel  zou  ene onverdraaglijke hel zijn, indien het kon toegestaan worden dien in te gaan, maar zulk een voorrecht zal nooit worden geschonken aan den man, die in zijne goddeloosheid volhardt. Moge God vergunnen, dat wij een naam en ene plaats hebben in Zijne haven daar boven..

6.

III  Vs.  6.  Aan  beide,  den  rechtvaardige  zowel  als  den  goddeloze,  verheerlijkt  zich  het rechtvaardig bestuur des Heren, maar op tegenovergestelde wijze, overeenkomstig hunnen tegenovergestelden aard en verschillende gezindheid.

6. Zulk een gericht kan niet uitblijven, want de HEERE kent1), is bekend met den weg der rechtvaardigen, en weet, dat deze weg Hem ten doel heeft; daarom laat Hij hen hun doel bereiken, maar de weg der goddelozen, die volgens zijne gehele richting naar beneden, naar diepte en duisternis afdaalt, kan naar zijne natuur geen ander einde hebben, die zal vergaan 1), gaat ten verderve, in den nacht en de ellende loopt die uit, zonder dat het voorgestelde doel bereikt wordt.

1) Dit kennen is niet een bloot bekend zijn met den rechtvaardige maar zulk een kennen, dat tot  het  voorwerp staat  in een bijzondere betrekking, de betrekking des Verbonds,  en  het daarom in liefde en genade, goedertierenheid en ontferming gadeslaat. Het is dat kennen, dat zijn grond heeft in het eeuwig Welbehagen en zich openbaart in de bijzondere zorg voor Zijne gunstgenoten.

2) Niet alleen zullen de goddelozen vergaan, maar zelfs hun wegen. De rechtvaardige graveert zijn naam op den rotssteen maar  de  goddeloze schrijft  zijne gedachtenis in het  zand. De rechtvaardige ploegt de voren der aarde en strooit hier een zaad waarvan de vrucht nooit ten einde toe zal ingeoogst worden, voordat hij de vreugde der eeuwigheid is ingegaan; maar de goddeloze ploegt de zee, en hoewel het moge schijnen, dat er een spoor achter zijn vaartuig blijft, de baren gaan er over heen en de plaats zal hem in eeuwigheid niet meer kennen..

Of zalig of verloren, zo predikt Gods woord, zo waarschuwt Gods gericht.

Gezegend zij God van wege het Verbond der genade, en onze Heere Jezus Christus. Door Zijne  volmaakte  gehoorzaamheid  tot  den  dood  is  Hij  het  einde  der  wet  geworden  tot rechtvaardigheid een iegelijk, die gelooft. Wanneer de zondaar zijne schuld en ellende begint

te gevoelen, kan hij door Christus, den levenden weg, in de gemeenschap der rechtvaardigen worden toegelaten. Wanneer hij de ijdelheid der wereld en het vreselijke der zonde heeft leren kennen, begint hij vermaak te scheppen in Gods Woord, dat hem de dierbaarheid van Christus en   het   schone   der   heiligheid   aantoont.   Desgelijks   de   Heilige   Schriften   lezende   en overdenkende wordt hij een nieuw schepsel. Hij heeft nieuwe verlangens, nieuwe genoegens hoop, vrees,  zorgen, metgezellen en bezigheden. Zijne gedachten, woorden en daden zijn veranderd. Hij is in een nieuwen toestand ingegaan en draagt een nieuw karakter. Alle dingen zijn nieuw geworden. Zijne gedachten, woorden en daden zijn veranderd. Alle dingen zijn nieuw geworden. Zijn godsdienst bestaat niet in vormen en woorden, hij wil vruchten der rechtvaardigheid voortbrengen, want hij is geplant en geworteld in goeden grond; door het Woord  ontvangt  hij  van  Christus  mededelingen  der  Goddelijke  genade,  welke  zijne  ziel langzamerhand veranderen naar het beeld van zijnen Verlosser. Hoe verschillend is het in- en uitwendig bij hem, en hoe geheel anders zijn einde dan bij de goddelozen..

Aan het einde van dezen Psalm wil ik vermanen, gelijk ook vele heilige vaders als Athanasius en Augustinus deden, dat wij de Psalmen niet maar zingen of lezen, als gingen zij ons niet aan, maar wij moeten ze zo lezen en zingen, dat wij daardoor verbeterd worden, dat ons geloof en in allerlei noden ons geweten gesterkt worde. Het Boek der Psalmen is toch niets anders dan ene school en plaats der beproeving van ons hart en ons gemoed, hoe het gezind of geneigd is of zijn moet. Daarom leest hij het Boek der Psalmen zonder geest, die het zonder verstand en geloof leest..

Daar niemand behalve Jezus Christus een volmaakt rechtvaardige is, hebben de meeste andere uitleggers in dadelijk Messiaansen zin de eerste strofe, als van Hem, den eeuwigen groenen boom des levens opgenomen. En daar niemand door vervulling der wet in eigen kracht maar door het geloof in Jezus Christus gerechtvaardigd wordt, zo hebben vele, vooral Evangelische uitleggers op het nauwe verband tussen Psalm 1  de Summa legis en Psalm 2 de Summa Evangelie gewezen..

PSALM 2.

VOORZEGGINGEN VAN CHRISTUS, DEN EEUWIGEN KONING, VAN ZIJN RIJK EN VAN ZIJNE VIJANDEN.

Na  den  inleidenden  Psalm,  die  van  enkel lerenden  inhoud  is,  volgt  nu  een  geheel en  al profetische  Psalm,  een  triomflied  ter  ere  van  Christus,  den  Gezalfde  des  Heren.  Alle hoogmoedige tegenstand, al het woest verzet, moet tegen Zijne onwrikbare, van God gestichte heerschappij ten laatste zich verpletteren, zodat Zijnen vijanden geraden wordt, zich liever vrijwillig en tot hun eigen welzijn onder Zijn bestuur te buigen.

I. Vs. 1-3. Met den geest der profetie vervuld, ziet de heilige zanger (o.a. David) de volken de aarde, met hun koningen en vorsten als aanvoerders aan het hoofd, in een algemenen opstand tegen den Heere en Zijnen Gezalfde. Hij drukt de gevoelens van verwondering en afkeer, die hij zulk een gezicht zijn hart bewegen, met de levendigheid uit. Hij verplaatst ons midden in dien toestand daar hij ons het beeld voorstelt van de oproerige wereld, gelijk hij die in den

geest aanschouwt, en de woorden ons laat horen, die hij uit den mond van hunnen toongever verneemt.

1. Waarom a) 1) woeden de heidenen, waarom rotten zij met zo groot geschreeuw te zamen, en waarom bedenken de volken ijdelheid, vergeefse raadslagen?

a) Hand. 4: 25.

1) In dit waarom spreekt de heilige dichter het al dadelijk uit, dat het razen en woeden der Heidenen tot niets zal leiden. Het is niet het waarom der onzekerheid, maar dat der ontzetting en verwondering. De lichter weet het, dat het meer dan dwaasheid is, zich tegen den Heere en zijn Gezalfde te verheffen.

2. De koningen der aarde stellen zich op, verheffen zich in vijandschap, en de vorsten, die den opstand  regelen  en  besturen,  beraadslagen  te  zamen  tegen  den  HEERE  en  tegen  Zijnen Gezalfde, tegen dien, die tot koning der gehele wereld verordend is, en daarin tegen den levenden, den eeuwigen God zelven, zeggende:

3. Op! Laat ons hun banden, de banden van den Heere en Zijnen Gezalfde, waarmee zij ons aan hun bestuur en hunnen wil verbonden hebben, verscheuren, en hun touwen, ook de laatste sporen hunner heerschappij van ons werpen; zij zijn lastig, en smadelijk; wij willen daarom niet, dat deze, de Gezalfde des Heren, over ons regere (Luk. 19: 14).

Zij  waren  losgemaakt  om  uit  te  spatten,  teugelloos  en  zonder  enig  gezag,  en  daarom beschimpen zij de zoete wetten van Christus’ koninkrijk als banden en touwen, die tekenen zijn van slavernij (Jer. 27: 2,6,7). Maar wat zegt onze Verlosser? "Mijn juk is zacht en Mijn laat is licht." Den wedergeborene is geen grotere last opgelegd, dan die der vleugelen aan een vogel. De wet van Christus is niet als boeien en touwen, maar als gordels en banden, welke zijne lendenen opschorten en zijnen loop bevorderen.

De heerschappij van Christus is den gelovigen een zacht juk, den ongelovigen een knellende keten;  daarom  is  het  gehoorzamen  den  eersten  een  liefelijke  lust,  den  laatsten  een ondraaglijke last, maar het afschudden gelukt niet, de zegenende scepter wordt tot een ijzeren staf..

Dat werkelijk van niemand anders dan van den groten Koning, die uit David naar het vlees zou voortkomen, en die niet alleen over Israël, maar ook over alle geslachten des aardbodems heersen zou (2 Samuel 7: 12-16) in dezen Psalm sprake is, erkenden reeds de Joden. (Volgens de getuigenissen Jarchi en van Kimchi volgden de Joodse uitleggers allen de Messiaanse verklaring  van  dezen  Psalm).  De  beide  gewone  namen,  waarmee  ten  tijde  van  Jezus  de Verwachte  werd  aangeduid:  Messias  (=  Gezalfde)  en  Zoon  van  God  (Joh.  1:  41,49. MATTHEUS. 26: 63) zijn ontleend aan vs. 2,7 en Dan. 9: 25. De Psalm wordt ook in het nieuwe Testament van Christus verklaard en beschouwd als in Hem vervuld te zijn (Hand. 4: 2.5 vv.; 13: 33. Hebr. 1: 5; 5: 5). Deze is dus een eigenlijk Messiaanse of profetische Psalm. Het is de belofte, die aan David (2 Samuel 7) gegeven werd, welke hier uitgewerkt en naar

dieper  ontvouwd  wordt.  De  voorzegging  heeft  zeker,  nadat  David  ze  ontvangen  had, meermalen  zijn  hart  bewogen.  Als  hij  nu  eens  weer  in  nadenken  daarover  verdiept was-waarschijnlijk ten tijde, toen Hanun, de koning der Ammonieten, door de groten des rijks misleid, zijne gezanten zo beschimpt, en de Syriërs, die hij vroeger aan zijne heerschappij onderworpen had (2 Samuel 8: 3 vv.), ten krijg had opgeruid (2 Samuel 10: 1-6), maar Joab de beide verbondene machten uit elkaar gejaagd, en hij zelf in eigen persoon de Syriërs weer onder zijn juk gebracht had, zodat hij het nu nog alleen te doen had met de Ammonieten, en met hun hoofdstad in een veldtocht in ‘t volgende jaar (2 Samuel 10: 1 vv. 10.1) -kwamen hem de ontzettende strijden levendig voor den geest, welke zijn huis en voornamelijk den groten Nakomeling, van wie God de Vader en die Gods Zoon zijn zou, wachtten, om de heerschappij des Heren tot aan het einde der wereld uit te breiden. Hij zag, aangegrepen en verlicht door den Geest Gods, vooruit, hoe de volkeren der aarde het steeds op nieuw zouden beproeven,  zich  van  deze  heerschappij  los  te  maken;  toen  ontving  hij  vervolgens  een profetisch inzicht in den uitslag van al die oorlogen en in de triomferende macht van het Christus-rijk (vgl. 2 Samuel 12: 31 ). Dat de Psalm hier van banden en touwen spreekt, is ene gelijkenis, genomen van de wereldse ordeningen en wetten, aan welke zich de onderdanen niet willen onderwerpen, maar die zij verscheuren met boosheid. Alzo heeft Christus, onze Koning, ook Zijne wetten en instellingen in Zijn rijk, welke niets anders zijn, dan zich als arm zondaar te leren kennen, en Christus te geloven, voortdurende bekering en doding des vlezes te oefenen, en het lieve kruis Christus na te dragen met geduld, ootmoed en zachtmoedigheid (MATTHEUS. 11: 29. Luk 14: 27. Joh. 13: 34). Dit wil de wereld niet doen, zij verscheurt de banden; zij wil liever des duivels juk dulden, hoewel dat de zwaarste slavernij is.

De meest  tastbare en zichtbare vervulling  hiervan had  plaats ten  tijde toen de discipelen baden: "In der waarheid zijn vergaderd tegen Uw heilig Kind Jezus welken Gij gezalfd hebt, beide Herodes en Pontius Pilatus met de heidenen en de volken Israël’s," zeggende: "Laat ons hun banden verscheuren en hun touwen van ons werpen." Het is de begeerte om vrij te zijn van God, welke altijd in praktijk is geweest, maar thans tot theorie verheven is. De macht en het recht zijn volgens velen niet meer uit God; de koningen niet meer door Gods genade, maar door den wil des volks. Dat is de algemene kreet, bijzonder van dezen tijd. Duidelijker kan de afwerping van de teugels van Gods bewind niet uitgedrukt worden. Het is in de Schrift het kenmerk van den groten afval in de laatste tijden..

4.

II.  Vs.  4-6.  Reeds  spoedig  verheft  de  dichter  van  het  toneel  van  woest  geraas  en hoogdravenden hoogmoed, onzen blik naar den hemel; daar toont hij ons den Heere, hoe die in  rust  ene  poos  zwijgend  op  de  dreigende  beweging  neerziet,  en  vervolgens  met  de donderende  stem Zijns  toorns,  den  nietigen  opstandelingen  zijn  onveranderlijk  besluit  ten opzichte van den Koning, tegen wie zij opstaan, bekend maakt.

4. Die in den hemel woont 1), verheven boven al dat aardse woeden, zal lachen, de HEERE zal hen bespotten, hen, die nietige wormen der aarde, die tegen den Almachtige denken te strijden.

1) Nadat  hij én het geraas, de plannen en de trotsheid, de toerusting, én het leger, én de strijdkrachten,  én den ijver  der  vergaderden heeft  verhaald,  stelt  hij nu  daartegenover  de macht Gods, welke Hij samentrekt tegenover hen, dewijl zij zijn Besluit aantasten. Evenals hij zo-even hen koningen der aarde noemt, om daarmee hun zwakheid en nietigheid aan te geven, zo noemt hij hier God den bewoner des hemels, om hiermede zijn macht aan te geven, alsof hij wil zeggen, dat zij ongebroken en ongeschonden blijft, wat ook de mensen er tegen in beweging stellen. Want ofschoon zij zich nog zo uitrekken, tot den hemel zullen zij nooit doordringen, ja, terwijl zij den hemel met de aarde trachten te verenigen, als sprinkhanen springen, de Heere ziet rustig ondertussen uit de hoogte neer op hun onzinnige bewegingen..

Onder  menselijke  bewoordingen  wordt  hier  Gods  aanschouwing  van  deze  menselijke vermetelheid voorgesteld. Een bovenmenselijke vorm van het goddelijke zou boven den mens zijn. Het lachen is ene heilige zelfverblijding in de ijdelheid en onmacht van de pogingen der tegenstanders..

Wij willen dus vasthouden, dat wanneer God de goddelozen niet dadelijk straft, het Zijn tijd van lachen is, en wanneer wij ook soms moeten wenen, zo moge deze gedachte het hevige van de smart temperen, ja zelfs de tranen afwissen, dat God zich niet langzaam en zwak gedraagt, maar een tijd lang door stil verachten den moedwil der vijanden wil breken..

De uitdrukking  "die in den hemel woont" vestigt  aanstonds onze gedachte  op  Enen,  die oneindig verheven is boven den mens, die uit de aarde aards is. En als er gezegd wordt: "Hij zal lachen," dan moet  dat  woord  in  onze harten de gedachte opwekken, dat  de grootste samenspanningen  onder  koningen  en  volken  en  hun  meest  uitgebreide  en  krachtigste voorbereidingen, om Zijne voornemens te verijdelen, of Zijne dienaren te beledigen, in Zijne ogen, alle te zamen zonder betekenis en waarde zijn. Hij ziet op hun armzalige en strafbare pogingen niet alleen zonder bezorgdheid en vrees, maar Hij lacht met hun dwaasheid. Hij behandelt hun machteloosheid met spot. Hij weet hoe Hij hen vernietigen kan als een mot, wanneer het Hem behaagt, of verteren in een ogenblik met den adem Zijns monds. Hoe nuttig is het voor ons waarheden als deze ons te herinneren! Ja, het is inderdaad ene ijdele zaak voor de scherven dezer aarde te worstelen met de ontzaglijke Majesteit des Hemels.

5. Dan zal Hij, wanneer Hij niet meer alleen lachen en rustig toezien wil, tot hen spreken 1) in Zijnen toorn, en in Zijne grimmigheid zal Hij hen verschrikken 2), en wat Hij spreekt en waarmee Hij hen verschrikt zal dit antwoord (vs. 3) op hun vermetele rede zijn:

1) Waar in het eerste lid van spreken sprake is daar leest men in het tweede van verschrikken. Het spreken des Heren is een spreken met macht, het is het spreken van den Soevereinen Koning van geheel de aarde, dat voor Zijne liefhebbers woorden heeft van vrede en troost, maar voor Zijne haters woorden van schrik en ontzetting. Wat Hij spreken zal en waarmee Hij zal verschrikken, wordt in het volgende vers gemeld. Hij zal hen doen gevoelen, wat het betekent, tegen Hem in den hemel een strijd te voeren. Alle macht der wereld kan en zal niet verhoeden,  dat  het  Rijk  van  den  groten  Koning  ongehinderd  op  zijn  grondvesten  blijft bestaan.

2) Vs. 5a is als een rollende donder. vs. 5b als een inslaande bliksemstraal..

6. Te vergeefs verzet gij u tegen Mijn Gezalfde en Zijne heerschappij. Ik 1), de Koning des hemels en der aarde, toch heb Mijnen Koning gezalfd over of, op Zion, den berg Mijner heiligheid2). Ik heb Hem tot Mijnen Koning gemaakt, en heb Hem den berg Zion, de plaats Mijner Goddelijke tegenwoordigheid (2 Samuel 6), ten troon aangewezen, dat Hij van daar den scepter voere over de gehele wereld (Jozua 2: 3). Wat zal uw tegenstand baten?

1) Met dit Ik plaatst zich de Heere niet alleen tegenover de koningen der aarde, maar scheidt er Zich mede van hen af Met dit Ik zegt Hij, dat Hij machtiger is dan alle machtigen der wereld.

2) Een berg is lieflijk om aan te zien, is wel bedauwd en van boven bevochtigd en vast gegrondvest; alzo  is de kerk Gods ook liefelijk, met  den dauw des hemels, den Heiligen Geest, bevochtigd en onwankelbaar.

Hij is gezeten op Zion, den berg van Gods heiligheid, type van de Evangelische kerk. De troon van Christus is in deze kerk opgericht, dat is in de harten van alle gelovigen..

Met deze woorden wordt ons het onveranderlijke Besluit voor ogen gesteld, hetwelk ons geloof onder de meest hevige beroerten der wereld in stand houdt, dewijl het als het ware het Rijk van Zijn Zoon, waarvan Hij zelf de Auteur is, zonder enigen twijfel zal beschermen tot het einde toe. Daarom, wat de mens ook berame, dit ene zij ons genoeg, dat de zalving Gods door hem niet kan vernietigd worden..

Beter is het te vertalen: Ik heb gewijd. Voor zalven wordt een ander woord in het Hebreeuws gebruikt.  Het  heeft  hier  de  betekenis  van,  vastzetten.  LXX  vertalen  dan  ook  terecht katestayhn. Zion is de residentie van den theocratischen koning, waar hij gezeteld is, van waar uit bij tot regeren is geroepen. Daar wordt de Goddelijke tegenwoordigheid genoten en daarom gaat die plaats alle hoogten der aarde te boven.

7.

III.  Vs.  7-9.  De  Gezalfde  des  Heren  neemt  thans  de  rede  des  Vaders  over,  welke, overeenkomstig zijnen toorn en Zijne hoogheid, kort en bondig was. Hij openbaart verder voor de opstandelingen wie Hij is, en wat Hij volgens het Goddelijk Raadsbesluit, over hen vermocht.

7. Ik 1), de Koning, van wie de Heere des hemels en der aarde zo even als van Zijnen Koning gesproken  heeft,  zal u,  die  u  zo  vermetel tegenover  Mij  stelt,  van  het  besluit  verhalen, mededelen wat  God  onveranderlijk heeft  vastgesteld; het  is dit: de HEERE heeft  tot  Mij gezegd, op den dag toen Hij Mij tot  Koning stelde: Gij zijt Mijn Zoon, heden heb Ik U gegenereerd 2), heb Ik U voortgebracht.

1) De Zanger is niet alleen Ziener, maar wat meer zegt, de Christus spreekt hier door den Dichter. Tegenover het woelen en het werken der vijanden, ontrolt Hij hun de oorkonde (want dit betekent eigenlijk het woord in den grondtekst), omtrent Zijn ambt en wijst daarom op het onbetwistbaar feit, dat Hij van eeuwigheid tot Koning is gewijd over Zion.

2) Welke dag dit is, bepaalt Paulus in Hand. 13: 33. Rom. 1: 4 uit de vervulling van hetgeen David hier in den Geest voorzien heeft: het is de dag der opstanding van Jezus Christus. Deze oneigenlijke generatie des Zoons door den Vader moet, daar zij een Zoonschap in den vollen zin des woords ten gevolge heeft, de eigenlijke en eeuwige wording veronderstellen. Daarom kan ook dit woord met volle recht op de eeuwige generatie des Zoons uit het wezen des Vaders worden toegepast, gelijk daartoe ook de Heilige Schrift aanleiding geeft (Hebr. 1: 5; 5: 5)..

Het heden Gods is altijd, is de eeuwigheid. Hier wordt wel zeer bepaald de eeuwige geboorte des Zoons uit den Vader geleerd, doch omdat de zaak en het bewijs der zaak dikwijls als eenzelvig wordt genomen, worden deze woorden in het Nieuwe Testament (Hand. 13: 33 13.33) toegepast op Zijne opstanding, als wordende Christus door Zijne opstanding bewezen, of liever verklaard, afgekondigd en uitgeroepen als te zijn: de van eeuwigheid gegenereerde Zoon  van  God  (Rom.  1:  4).  Heden,  van  eeuwigheid  heb  Ik  U  gegenereerd.  Het  is onbevattelijk voor de engelen, en tegelijk het doopformulier voor onze kinderen. Zo oneindig hoog en zo nederig en eenvoudig tegelijk is de waarheid van God! Gij vraagt: hoe! zou God genereren? God  keert  de  vraag  om en  zegt:  Zou  Ik  de  baarmoeder  openbreken  en  niet genereren?  (Jes.  66:  9a).  God  zegt  het  in  onzen  tekst,  dat  Hij  Zich  enen  Zoon  heeft gegenereerd van eeuwigheid af. Ja Hij zegt ons verder in Zijn Woord op verschillende tijden, plaatsen  en  wijzen,  dat  er  in  Zijn  enig  Goddelijk  Wezen  drie  levens  zijn,  die  Zich onderscheiden als de Vader, de Zoon en de Heilige Geest. De zoon nu van een mens is mens, en de Zoon  van God is God hoe kan het  anders? Is de Zoon het  uitgedrukte beeld der Goddelijke zelfstandigheid, zo heeft Hij noodzakelijk alles wat in God is, even als een zegel alles heeft, wat het cachet heeft. Geen enkel graveerseltje is er in het cachet of het zegel heeft het ook. Het enig onderscheid tussen beide is, dat hetgeen in het cachet hol (verborgen) is, in het zegel bol (openbaar) is. Zo is er ook geen onderscheid tussen den Vader en den Zoon, dan dat in den Zoon niet het Vaderschap, en in den Vader niet het Zoonschap is. -Voorts zijn wij ons zelven een geheim, en God zou ons geen geheim zijn? Laat ons toch geloven, anders weten wij niets..

Bij den eeuwigen God is geen gisteren of morgen. Hij bestaat in de eeuwigheid als in een ondeelbaar  ogenblik;  het  was,  het  is,  het  blijft  bij  God  alles  heden.  In  dit  eeuwig  en onveranderlijk heden heeft God Zijnen Zoon gegenereerd. Eigenaardig is de aanmerking van den groten Luther over deze plaats: "De Heere zei niet: "Ik zal u genereren," om het verledene en tegenwoordige niet uit te sluiten, noch alleen: "Ik heb U gegenereerd," om het toekomende en tegenwoordige niet uit te sluiten, maar Hij zegt: "Ik heb U gegenereerd," en Hij voegt er heden bij, om bij het  verledene tevens het  tegenwoordige in het  onafgebrokene van deze generatie aan te duiden.".

8. Eis van Mij, gelijk Uwe betrekking als Zoon U daartoe recht geeft a), en Ik zal de heidenen gegeven tot Uw erfdeel, en de einden der aarde tot Uwe bezitting 1); dit gebied alleen is overeenkomstig Uwe waardigheid.

a) Psalm 22: 28; 72: 8.

1) Jehova heeft de heerschappij der wereld voor Zijn Zoon bestemd en deze behoeft slechts te verlangen, om in het bezit er van gesteld te worden. Hij heeft slechts te willen, en dat Hij wil blijkt  daaruit,  dat  hij zich  tegenover  de  oproerigen  beroept  op  de  door  Jehova  gegeven Volmacht..

Ofschoon de ondankbaarheid van den mens belet, dat het Rijk van Christus niet meer bloeit, doet  dit  de  kracht  van  het  profetisch  woord  niet  te  niet,  terwijl Christus  het  verspreide overblijfsel van alle kanten verzamelt, en in de ellendige woestijn de Zijnen verenigd houdt door den heiligen band des geloofs, zodat niet slechts één engel, maar de gehele aarde aan Zijne heerschappij; is onderworpen..

9. Gij zult, daartoe geef Ik U de volmacht, wanneer men U niet als Koning wil gehoorzamen, Gij zult  hen  verpletteren met  enen ijzeren scepter; Gij zult  hen in stukken slaan als een pottenbakkers vat; Gij zult hen Uwe gestrengheid en macht laten gevoelen in ene mate, dat des  noods  met  hunnen  volledigen  ondergang  eindigt,  wanneer  zij  in  hun  tegenstreven volharden (Openbaring 2: 27; 19: 15).

"Eis van Mij." Het was ene gewoonte bij grote koningen, om aan sommige gunstelingen te geven, wat zij zouden mogen vragen (zie Esther 5: 6. MATTHEUS. 14: 7). Zo heeft de Heere Jezus slechts te vragen om te hebben. Hier verklaart Hij, dat Zijne vijanden Zijne erfenis zijn. Voor hun aangezicht verhaalt Hij Zijn besluit, en "Zie hier," roept de enige Gezalfde als Hij den scepter zijner macht in ene Zijner doorboorde handen houdt. "Hij heeft mij gegeven niet alleen het recht ene Koning te zijn, maar ook de macht om te strijden" Ja, Jehova heeft aan dezen Gezalfde ene roede der wraak gegeven, met welke hij oproerige volken in stukken zal slaan en hun sterkte zal verachten; zij zullen gebroken worden als pottenbakkers vaten, die gemakkelijk in stukken worden geslagen, wanneer de roede der wraak in de hand van den al machtigen Zoon van God is..

Even als het Evangelie een scepter der rechtmatigheid is (Psalm 45: 7) voor allen, die zich bij het ware geloof houden, zo is het ook een ijzeren scepter die de ongelovigen verplettert, richt en tot het helse vuur verdoemd met al hun eer, macht, heerlijkheid en wijsheid. Want wie niet gelooft, die wordt verdoemd. Met deze onoverwinnelijke kracht van Gods Woord zullen wij ons vertroosten tegen alle vijanden van het Woord, tegen de gehele wereld en hare macht; zij zullen zeker dezen ijzeren scepter gevoelen. Wanneer de vijanden tegen Christus ten strijde uittrekken, zo is het even zo veel, alsof een hoop zich opmaakt, om te strijden tegen een ijzeren hamer, zou niet de hamer ze verpletteren, dat er zelfs geen scherf overbleef, waarin men vuur van den haard zou halen, of water putten uit ene bron? (Jes. 30: 14).

De scepter, de herdersstaf wordt voor degenen, die niet buigen willen voor Hem als Koning, gelijk een ijzeren staf, die hen vermorzelt en in stukken slaat. Het heilige heeft altijd tweeërlei uitwerking. Het vertedert of verhardt. Het Evangelie is óf een reuke des levens ten leven, óf een reuke des doods ten dode.

10.

VI. Vs. 10-12. Op grond van hetgeen zij, uit den mond des Gezalfden vernomen hebben, vermaant  de heilige  zanger  ten slotte de oproerigen,  zich aan dezen,  over  hen gestelden Koning,  in gehoorzaamheid  te onderwerpen,  opdat  zijn toorn niet  ontbrande en prijst  hij gelukzalig, die Hem in geloof aanhangen.

10. Nu dan 1), gij koningen, die u verzet tegen des Heren Gezalfde handelt verstandiglijk, daar  Zijne  heerschappij  vaststaat  en  straf  en  verderf  degenen  treft,  die  zich  tegen  Hem verzetten; laat u tuchtigen 2), waarschuwen, gij rechters der aarde, die te zamen aan ijdele dingen denkt en daarover beraadslaagt! (vs. 1 vv.)

1) Nadat David als een Prediker van Zijn oordeel de wrake Gods heeft voor ogen gesteld, nu de rol van profeet en onderwijzer weer opnemende, vermaant hij de ongelovigen tot berouw, opdat zij niet gedwongen worden te ondervinden dat de bedreigingen niet ijdel of ongemeend waren. Bij name spreekt hij de koningen en rechters toe, die niet zo gemakkelijk tam worden..

2) In het Hebr. Huwasroe. Dit betekent wel, tuchtigen, maar ook de bestraffende vermaning, de waarschuwing ter harte nemen. En die betekenis moeten we hier hebben. De dichter treedt hier op als raadgever, als gezant Gods, opdat de volken zich nog zouden bekeren, en zich onderwerpen aan de heerschappij van den groten Koning, want in bekering tot den Heere is alleen redding en zaligheid.

In het volgende vers wordt gemeld, waarin dit zich laten waarschuwen, zichtbaar kan worden.

11. Dient den HEERE, in plaats van de banden te verscheuren en de touwen af te werpen (vs. 3), dient Hem met vreze 1) van wege Zijne hoge en verhevene Majesteit, die toch met de weerspannigen slechts lacht (vs. 4) en verheugt u met beving, met heilige vreze, dat zulk een heerlijk Koning over u gesteld werd, opdat gij bewaard moogt blijven, ooit weer Zijnen toorn (vs. 5 vv.) op te wekken (Fillip. 2: 12. Hebr. 12: 28).

1) Hij bepaalt de wijze van verstandiglijk handelen, n.l. dat zij den Heere zouden dienen in vreze. Want dewijl zij op de hoogte, waarop zij stonden, vertrouwende, er van droomden, dat zij niet aan het algemene recht waren gebonden, ontdekt Hij hen ten zeerste hun trotsheid, dat zij  zelfs  zich  niet  verwaardigden  zich  onder  God  te  stellen.  Derhalve,  totdat  zij  hadden geleerd, Hem te vrezen, waarschuwt Hij hen, dat zij het rechte verstand misten. En zeker, dewijl  hun  zorgeloosheid  hen  verhardde,  zodat  zij  Gode  weigerden  gehoorzaam  te  zijn, moeten zij het eerst tot vreze gedwongen worden, opdat zij hun opstand zouden laten varen..

Door  hun daden van opstand  hadden zij getoond,  dat  er  geen vreze  Gods bij hen werd gevonden. Zij hadden zich zelven gediend, welnu, hier vermaant de dichter hen, om van het dienen van zich zelven af te zien, om de gedachten van opstand te laten varen, en zich in ware en ootmoedige vreze Gode te onderwerpen, en Hem alzo in vreze te dienen.

Van daar dat ook in het tweede lid van beving wordt gesproken, opdat zij als smekelingen tot God zich zouden wenden, en diep bewust zouden zijn van Zijne hoogheid en verhevenheid, van hun eigen kleinheid en nietigheid.

12. Kust 1), ten teken uwer huldiging (1 Samuel 10: 1), den Zoon, opdat Hij bij verder verzet van uwe zijde niet toorne, en gij op den weg vergaat, dien gij ingeslagen zijt, wanneer Zijn toorn maar een weinig zou ontbranden 2), daar Hij de weerspannigen met een ijzeren scepter verplettert  en als een pottenbakkersvat  in stukken slaat  (vs.  9)  a).  Welgelukzalig  3)  zijn daarentegen allen, die op Hem betrouwen, want dezen zegent Hij.

a) Psalm 34: 9. Spreuken 16: 20. Jes. 30: 18. Jer. 17: 7. Rom. 9: 33; 10: 11. 1 Petrus 2: 6.

1) Van den Heere wordt gezegd (vs. 11): "Dient Hem met vreze; " van den Zoon: "Kust Hem.". De Zoon stelt zich tot ons in de nauwste betrekking. Hij nadert ons zo van nabij, dat wij Hem kunnen kussen..

"Kussen", is een teken van liefde jegens gelijken Genesis 33: 4. 1 Samuel 20: 41. Rom. 16: 10. 1 Kor. 16: 20), van neerbuiging tot minderen (1 Samuel 10: 1), van godsdienstige verering (1 Koningen 19: 18. Job 21: 27).

Kussen is hier teken van onderwerping, van een zich stellen onder Zijn gezag. Samuel kust Saul als teken van onderwerping aan hem als koning.

2) Of "want straks ontbrandt Zijn toorn." De dichter vermaant hier tot onderwerping aan den Zoon en voegt er bij, "opdat Hij niet toorne." Wie is die Hij? Is het Jehova of is het de Zoon des  Welbehagens?  Ongetwijfeld  de  Heere  zelf,  de  Vader.  Het  is  daarom,  dat  de  Heere Christus zegt (Joh. 5: 23): Wie den Zoon niet eert, eert ook den Vader niet, die Hem gezonden heeft. Want wel zal eenmaal de toorn des Lams uitgaan tegen alle degenen, die niet gewild hebben, dat Hij Koning over hen zou zijn, maar hier wordt toch telkens van den Vader, van Jehova gesproken. Wanneer men tegen Zijn eeuwig Besluit ingaat, dat verwerpt en bespot, wanneer men weigert zich te buigen voor het gezag van den Zoon van Zijn Welbehagen, dan zullen de volken Zijn toorn ondervinden, op den weg vergaan, wanneer Zijn toorn ook maar een  weinig  zou  ontbranden.  Calvijn  tekent  dan  ook  aan:  "Dewijl Christus  niet  versmaad wordt, zonder dat men den Vader versmaadt, die Hem met Zijn glorie heeft versierd, zal de Vader zelf zulk een heiligschennis niet ongewroken laten."

3) Welgelukzalig! want wanneer der mensen roem zal verdwijnen gelijk de bloem des velds, die voor een ogenblik is, en wanneer alles, wat groot en eervol in vorsten genoemd is in ‘t stof zal gelegd zijn, zal Hij aan Zijne gelovige dienaren ene kroon zonder zorgen geven en een koninkrijk, dat niet kan bewogen worden.

In elke tijd van druk kan de gemeente des Heren van dezen Psalm het troostrijk gebruik maken, dat daarvan de eerste Christenen maakten bij de ervaring van den eersten vijandigen tegenstand (Hand. 16: 23-29). Ook onze tijd ziet in dit keurdicht zijn beeld getekend, zijne roeping gepredikt, zijne toekomst ten dele ontsluierd..

Het een "Welgelukzalig" begon de eerste Psalm, met een "Welgelukzalig" eindigt de tweede; ook  overigens  staan  beide  Psalmen  in  nauw  verband  tot  elkaar,  terwijl  de  tweede  in bijzondere toepassing  op  den Gezalfde en Zijne vijanden datgene nader  uitwerkt,  wat  de eerste in ‘t algemeen van de inwendige tegenstelling tussen rechtvaardigen en goddelozen, van den eeuwig vasten stand der eersten en den zekeren ondergang der laatsten, aangeduid heeft.  Toch vormen  beide Psalmen,  gelijk,  volgens de oud-Joodse mening,  ook  nieuwere verklaarders beweren, één geheel, dat in twee delen verdeeld is, zodat daarom in Hand. 13: 33 volgens ene andere en betere lezing dan de gewone tekst, deze Psalm de eerste zou genoemd worden. De 1ste Psalm zou dan als ene inleiding op de Psalmen niet worden meegeteld, maar de telling eerst met den 2den beginnen. Zulk een voorwoord is die Psalm dan ook in de daad. Even als de Thora (de Wet) in vijf boeken verdeeld is, zo ook het Boek der Psalmen, dat het "Ja en Amen in liederen op het Gods woord van de Thora bevat; " daarom begint het met een Psalm, waarin hij het tegenwoordige en de toekomst van den vriend der Thora tegenover het tegenwoordige en de toekomst  van den goddeloze stelt, met ene Echo van die vermaning (Jozua 1: 8), in welke Jehova na den dood van Mozes diens opvolger Jozua het Boek dezer wet op het hart drukt. Even als nu de nieuwe Testamentische bergrede als ene prediking van de wet, die op de tafelen des harten geschreven is, met zaligsprekingen begint (MATTHEUS. 5: 3 vv.) zo ook het Oud-Testamentische Psalmboek, dat geheel en al gericht is op de wet, die in het harte leeft.".

Overigens zou het algemeen, voor ene inleiding passend karakter van Psalm 1 nauwelijks den verzamelaar van het Psalmboek vrijheid hebben kunnen geven dezen en den met dien nauw verbonden 2den Psalm,  aan het  hoofd  van ene lange rij Davidische Psalmen  te  plaatsen, wanneer hij niet tevens de overtuiging gehad had, dat zij door David vervaardigd waren..

In enkele handschriften (2 Codd. de Rossi) is de eerste Psalm niet geteld, in andere (4 Codd. de Bennie en 3 de Ross) met den tweeden verbonden. Basilius noemde den eersten Psalm Prooimion bracu.

PSALM 3.

GEBED EN TROOST VAN DAVID TEGEN ZIJNE VERVOLGERS.

1. Een psalm (Hebr.: mismar, d.i. een lied, dat begeleid door muziek moet gezongen worden (1 Kronieken 25: 31 ) van David, door hem gedicht ter herinnering aan den avond van dien dag, als hij vlood voor het aangezicht van zijnen zoon Absalom, en in het noordelijk gedeelte van de woestijn van Juda, dat aan den Jordaan grenst, zijn nachtelijk leger betrok (2 Samuel 15: 13-16: 14).

2.

Hield de vorige Psalm zich bezig met den opstand der volkeren en van hun koningen tegen den Heere en zijnen Gezalfde, deze en de volgende leiden ons in dien toestand van David in, toen hij den smartelijken indruk, dien oproer en opstand op het hart maken van enen koning, die het wel met zijn volk meent maar tevens ook de zekerheid en het vertrouwen, die het bewustzijn van Goddelijke verkiezing verleent, het sterkst bij zich zelven ervoer. Met welke gedachten en gewaarwording en David op den eersten dag van zijne vlucht voor Absalom des avond ingeslapen is en in welk een stemming hij ontwaakt, verhaalt ons de derde Psalm in welken hij het toen hem geschonken goud van troost en vertrouwen, later, toen hij weer tot rust  gekomen  was,  en  de  geheimen  van  zijn  leven  en  van  zijne  geschiedenis  had  leren verstaan, voor de gemeente, tot munt geslagen heeft.

I. Vs. 2-7. De zanger klaagt, dat zich vele vijanden tegen hem verheven hebben en met hem spotten, als met enen, die van God voor altijd verlaten is; toch weet hij, wat hij aan zijnen God heeft, en wat hij van Hem verwachten mag; daarom legt hij zich, zonder vrezen en beven, in het vast vertrouwen op een vrolijk ontwaken, ter rust neer,

2. O HEERE 1)! hoe zijn mijne tegenpartijen vermenigvuldigd! velen staan tegen mij op; want van mijn gehele volk staan niet meer dan deze 600 getrouwen, die ik hier bij mij heb, nog aan mijne zijde; de overigen hebben zich allen aan de zijde van mijnen afvalligen zoon geplaatst (2 Samuel 15: 13,18 vv.).

1) De heilige historie leert ons, dat David niet slechts van zijn koninklijke macht was beroofd, maar  bijna  van  allen  was  verlaten,  zodat  hij  schier  evenveel  rijkdom  had  als  zijne onderworpenen. Want ofschoon er wel enige weinige getrouwe vrienden hem op zijne vlucht vergezelden  was  hij  niet  meer  door  hun  bewaking  veilig  als  door  de  duisternis  van  de woestijn. Waarom het niet te verwonderen was, dat hij verschrikt was geworden door die menigte, die zich tegen hem gesteld had, dewijl hij niets anders kon verwachten, dan een zo spoedig mogelijke nederlaag. Maar het was een teken van een zeldzaam geloof, dat hij door zoveel vrees gekweld, zijn klacht aan het harte Gods durfde neerleggen. En zeker, dit is het enige middel, om onze angsten te doen wijken, welke zorgen ons ook kwellen, ze op Hem te werpen..

3. Velen, deels openbare tegenstanders, als die lasterende Simeï (2 Samuel 16: 5 vv.), deels misleide vrienden, zeggen of openlijk of in hun hart van mijne ziel, daar zij zich tot rechters over mijne betrekking tot U, o God, den Kennen mijns harten, opwerpen: Hij heeft geen heil bij God 1); hij is ene zware zonden uit Gods genade vervallen. Sela 2).

1) Onder heil bij God is te verstaan, al wat den gelovige, niet alleen op geestelijk, maar ook op tijdelijk gebied tot zegen kan gedijen. God is hier, gelijk overal, de Fontein en Oorsprong van alle genadegaven, van allen voorspoed en alle hulp. Geen heil bij God te hebben, was dan ook het schrikkelijkste, wat een gelovige kon overkomen, terwijl omgekeerd de ervaring er van hem over alle bezwaren deed henenzien.

Geen schrikkelijker toestand dus voor David, dan niets meer van God te kunnen verwachten, voor al wat hij nodig had. En daarom is de bede in een andere Psalm van diepe betekenis: "Zeg tot mijne ziele: Ik ben uw Heil." (Psalm 35: 3).

2)  Het  woord komt  71  malen in de Psalmen voor  en 3 malen bij den profeet  Habakuk (Hoofdstuk   3:	3,9,13)	en   is   zonder	twijfel   een   muziekteken.	Volgens   Luther, Statenoverzetters, enz. betekent het: "pauze," volgens andere verklaringen daarentegen zoveel als ons "forte’, of "de Capo" (vgl. 1 Kronieken 25: 31 )

4. Doch 1) Gij, HEERE! zijt in zulk een toestand van grote verlatenheid, een schild voor mij. Gij zijt  het, die mij mijne koninklijke eer gegeven hebt, en al waren er dan nog zo  vele vijanden, zij zullen mij haar niet ontroven. Bij alle smaadredenen, alsof mijne ziel gene hulp meer bij U had, zijt Gij het, die mijn hoofd opheft 2), zodat  ik mijne smaders vrij in het aangezicht  durf zien, want  mijne zonden, om welke Gij mij verwerpen kon, hebt  Gij mij vergeven (2 Samuel 11: 1-12: 14).

1) In dit woord klemt David zich aan zijn God vast. Zeker, het scheen wel zo, dat de Heere David had verlaten. Absaloms opstand scheen dit wel te melden. Zijn zonde met Bathséba droeg wel wrange vruchten. Maar die velen wisten niet, dat hij na diep berouw en ernstige boete weer met zijn God was verzoend. En daarom, die verzoende betrekking gaf hem moed, om tegenover de lastertaal en de spotternij der wereld het  doch uit te spreken, het: doch Heere, Gij zijt een schild voor mij.

2) Waar David op dit ogenblik behoefte aan heeft is, dat de Heere, zijn God, aan hem zijn heil doet zien, dat Hij voor hem een schild is, dat is, dat Hij hem beschermt tegen de lagen en listen, de pijlen zijner vijanden, maar ook, dat Hij hem het hoofd doet opheffen, zodat hij aan vriend en vijand mag verzekeren, dat zijne zonde van hem is weggenomen.

5. Zo weinig is het waar, dat mijne ziele geen heil bij God heeft, dat ik integendeel den vrijen toegang tot den troon Zijner genade heb. Ik riep met mijne stem tot den HEERE, en Hij verhoorde mij, ondanks mijne verwijdering van de plaats Zijner tegenwoordigheid (2 Samuel 15: 24-29) van den berg Zijner heiligheid 1). Zodra mijne stem tot Hem doordringt, klinkt Zijn verhorend antwoord tot mij in deze woestijn. Sela.

1) Ook daaruit blijkt, dat de Heere zijn heil is. Want toch niet alleen, dat de Heere hem weer vrijmoedigheid had gegeven, om tot Hem te roepen, maar Hij had hem ook verhoord en wel van den berg Zijner heiligheid. Dit laatste wil zeggen, van den hemel. Want toch, waar David was gevlucht, was de arke, de zichtbare vertegenwoordiging van den Heere God, op Sion, den berg Gods, gebleven. Maar ziet, waar hij nu op dien aardsen berg niet kan vertoeven, waar hij aldaar niet des Heren gunstrijk aangezicht kan zien, daar ervaart hij, dat de Heere aan geen plaats gebonden is, en dat Hij hem verhoort van den berg Zijner heerlijkheid en heiligheid.

6. a) Ik lag neer en sliep; in het bewustzijn van den Goddelijken bijstand, die mij omgeeft, legde ik mij even gerust neer als vroeger in vreedzame tijden; ik sliep vrolijk in, zonder mij eerst lang vol bange zorg op mijn leger om te keren; ik ontwaakte zonder dat enig kwaad mij

getroffen had; want de HEERE ondersteunde mij, daar Hij Zijne liefderijke, almachtige hand als een hoofdkussen onder mijn hoofd legde (Hoogl. 2: 6).

a) Psalm 4: 9.

Die weet, dat hij God tot Zijn beschermheer heeft, mag zo gerust en vertrouwend naar Zijne legerstede  gaan,  zonder  kwaad  te  vrezen  van  de  macht  des  vuurs,  van  de  scherpte  des zwaards, van de ontwerpen der boze mensen of van den invloed van boze geesten.

Zie David in het midden des gevaars slapende zonder vrees, door de Goddelijke bescherming, bevrijd  van het  waken ter  bestrijding  en overwinning  zijner  vijanden.  Ziet  den Zoon van David Zich zelven ter ruste leggende op het kruis, dat bed van zorgen, Zijnen Geest in ‘s vaders handen aanbevelende vol vertrouwen op ene vreugdevolle opstanding, naar de belofte op den bepaalden tijd. Zie dit, o Christen, laat het geloof u leren te slapen, te sterven; dezelfde God waakt over u in uw bed en uw graf.

Vele oude en beroemde schrijvers beschouwden dit vers als ene voorafschaduwing van den dood en de opstanding van den Heere Jezus. Hiervan echter mogen vrij zeker zijn, dat het ons een  liefelijk  bewijs  geeft  van  de  onderhoudende  en  rust  gevende  kracht  van  levendige godsvrucht in den tijd van overstelpend onheil..

Xerxes, de Persiaan, toen hij alle tempels in Griekenland verwoestte, veroorzaakte, dat de tempel  van  Diana  bewaard  bleef  wegens  zijne  schone  bouworde.  De  ziel,  welke  de schoonheid  van  heiligheid  in  zich  schitterende  bezit,  zal  bewaard  worden  wegens  de heerlijkheid van hare inrichting. God zal niet toelaten dat Zijn eigen tempel verwoest wordt. Wilt  gij  veilig  zijn  in  kwade  tijden?  Zoek  genade  en  versterk  deze  bezetting;  een  goed geweten is des Christens sterk fort. David’s vijanden lagen rondom hem en hij zei "ik lag neer en sliep." Een goed geweten kan slapen in den loop van een kanon; genade is des Christens pantsier, dat geen pijlen of kogels vreest. Er kan tegen ware genade aan geschoten worden, maar zij kan niet doorschoten worden; genade verbergt de ziel in Christus en daar is zij veilig als de bij in de korf, als de duif in de ark. Er is gene verdoemenis voor hen, die in Christus Jezus zijn (Rom. 8: 1)..

"De Heere ondersteunde mij." Het ware niet ondienstig na te gaan de onderhoudende macht in ons betoond, wanneer wij slapen, in den omloop van het bloed, het ademen der long, enz. en de bewaring van de vermogens onzer ziel, terwijl de beeltenis des doods op ons is..

Persoonlijke ervaringen van genade schenken een blijvenden zegen, want zij beschutten tegen den   spot   der   ongelovigen   in   tijden   van   moeite,   zij   versterken   de   zekerheid   van gebedsverhoring in uren van zware aanvechting, zij leiden tot levendige overgave aan God in dagen, wanneer alle menselijke hoogheid, kunst en kracht blijkt niets te zijn..

7. a) Ik zal niet vrezen voor tien duizenden des volks, die zich rondom tegen mij zetten, en hun aanslagen gemaakt hebben om mij te verderven (2 Samuel 17: 1 vv.).

a) Psalm 27: 3.

Het is hetzelfde hoedanig onze vijanden zijn, in getal legioenen, in kracht de voornaamsten, in listigheid  slangen,  in  wreedheid  draken,  in  voordeel  van  stelling  een  vorst  der  lucht,  in slechtheid een geestelijke boosheid. Hij, die met ons is, is meer dan die tegen ons zijn; niets is in staat ons te scheiden van de liefde Gods. In Christus Jezus zijn wij meer dan overwinnaars.

Hoeveel was op  dezen dag den verootmoedigden koning  overkomen.  Den troon had hij verloren, het heiligdom had hij verloren, het heiligdom had hij achter gelaten, een geliefde zoon  was  zijn  vervolger,  een  hooggeëerde  en  vertrouwde  vriend  zijn  verrader;  door trouweloze onderdanen was hij gelasterd en zelfs met stenen geworpen. Moede en afgemat van zulk enen dag was hij in zijn nachtkwartier gekomen, en toch kon hij zich met deze diepe zielenrust neerleggen midden onder een oproerig volk. Wie onder ons christenen doet dat David na? Hem geschiedde ook naar zijn geloof: Achitofel vond met  zijnen raad tot  een overval bij nacht  geen  ingang,  en  David trok voor het  aanbreken van den dag over den Jordaan (2 Samuel 17: 5-22). Lees hier Spreuken 3: 11-26..

In dit vers verheft David de onschatbare kracht van zijn geloof, welke alle vromen uit de bescherming Gods putten. Want zo onmetelijk de macht Gods is, zo ook stellen zij vast, dat zij onwrikbaar is tegen welk aanvallen, beroeringen, toerustingen en legers van geheel de wereld ook. En voorzeker, indien wij niet deze ere aan God toerekenen, wij zouden den moed verliezen. Waarom wij in gevaren moge leren, niet op menselijke wijze de hulpe Gods af te meten, maar welke schrik ons ook wordt aangejaagd, dezen daarom te verachten, dewijl het bespottelijk is, al wat de mensen tegen God durven bestaan..

Juist, omdat God zijn heil is, ligt hij gerust ter neer, en al telt Absalom zijn aanhangers bij duizenden en tienduizenden, hij zal niet vrezen. In zijn hart is er een stil geloofsvertrouwen op de machtige hulp van zijn Bonds-God.

8.

II. Vs. 8 en 9. Terwijl David den uitslag van zijne zwak den Heere ten slotte aanbeveelt, dat hij  hem  verder  helpe  tegen  zijne  vijanden,  gedenkt  hij  tevens  het  trouweloos  van  hem afgevallen volk, dat echter desniettemin het volk van God is, en smeekt hij daarover den zegen van Boven af.

8. Sta op, HEERE! Gij, die met wijze en goede bedoelingen den vijand tot hiertoe hebt laten geworden, maar naar uwe gerechtigheid niet voortdurend bij zulk een handelen stil kunt zijn! Verlos mij, mijn God1), en weerleg de spotrede mijner vijanden, alsof ik geen heil bij U had (vs. 3). Ik vertrouw op U, die steeds mijn Redder waart; want Gij hebt in vroegere dagen al mijne vijanden Op het kinnebakken geslagen, de tanden der goddelozen hebt Gij verbroken; als de bozen tot mij naderden om mijn vlees te eten (Psalm 27: 2), zo hebt Gij met Uwe machtige vuist hun kinnebakken in stukken geslagen; zo hebt Gij gedaan en zult Gij ook nu weer doen.

1) Hoewel David in stil, ootmoedig geloofsvertrouwen heeft neergelegen, zo is hij zich toch bewust van het omringend gevaar.  Genade maakt niet zorgeloos. De gelovige schept wel moed bij dreigende gevaren, of te midden van drukkende tijdsomstandigheden uit hetgeen hij vroeger en later heeft ondervonden, maar hij weet het ook, dat hij elke dag en elk ogenblik bij vernieuwing de genadevolle hand van zijn God moet ervaren. En daarom roept David uit de diepte der ziele tot den Heere, terwijl hij Hem bepaalt bij wat Hij vroeger heeft verricht. Want toch wat nu volgt, is mededeling van vroegere en heerlijk geschonken ervaringen.

9. a) Het heil is des HEREN; God geeft redding, ook wanneer de wereld de mogelijkheid loochent. Deze hulp verleent mij thans de Heere, ook om zijns uitverkoren volks wille, dat zo jammerlijk is misleid. Gij zult toch op het hoofd van het volk de schuld van enen verleider niet brengen; Uw zegen is, zij over Uw volk. Sela.

a) Spreuken 21: 31. Jes. 43: 11. Jer. 3: 23. Hos. 13: 4. Openbaring 7: 10; 19: 1.

Dit  slotwoord werpt  een helder licht  in het  diepst  van David’s edele ziele; het  heeft  zijn tegenbeeld in het "Vader! vergeef het hun" uit den mond van den tweeden David, dien Zijn trouweloos volk niet slechts verworpen maar ook gekruisigd heeft..

David had een koninklijk herderlijk hart, en daarom, hoewel dat volk zich op dit ogenblik van hem afkeert, toch gevoelt hij behoefte, om den zegen van zijn God over hen af te smeken.

PSALM 4.

TROOSTVOL GEBED TEGEN DE IJDELHEID VAN DE KINDEREN DER WERELD.

1. Een psalm (Psalm 3: 1) van David voor den opperzangmeester, om dien over te geven, opdat hij dien met zijne zangers lere, op de Neginoth "met snarenspel" en niet met andere instrumenten te begeleiden.

2.

Aan  het  morgenlied  sluit  zich  een  avondlied  van  David  aan,  eveneens  tijdens  Absaloms opstand gedicht, doch later dan de vorige toen zijne wederpartijders reeds enigen tijd zich verzet hadden en onder zijne hem trouw geblevene vrienden radeloosheid en moedeloosheid de overhand dreigden te nemen. (2 Samuel 17: 21 )

I. Vs. 2-6. Door vijanden omgeven en verdrukt, wendt zich de heilige zanger tot den Heere, zijnen rechtvaardigen God, met een kort aanroepen van hem om hulp (vs. 2); daarop richt hij zich tot de tegenpartijen. Hij vermaant hen afstand te doen van hun onderneming, om hem zijne waardigheid te willen ontroven, die hem toch van God gegeven is, en die de Heere zeker voor hem bewaren zal; hij raadt hun het vruchteloos en leugenachtig drijven, dat de kiem des verderfs  in  zich  omdraagt,  na  te  laten  (vs.  3,4).   Hij  dringt  hen,  niet  verder  door hartstochtelijke  opwinding  zich  te  bezondigen,  maar  de  hand  in  den  boezem  te  steken, wanneer de stem des gewetens hun zeggen zal wat zij doen moeten, ook niet langer te wanen,

dat zij door huichelachtige offeranden Gods gunst winnen, en op den voorrang van menselijke hulpmiddelen zich niet te verlaten, maar integendeel in des Heren heiligdom rechtvaardige offers te brengen en op den Heere zelven en onmiddellijk hun vertrouwen te stelen. (vs. 5 en 6).

2. Als ik roep, in mijnen ellendigen toestand U om bijstand smeek, verhoor mij, o God mijner gerechtigheid! 1) in benauwdheid hebt Gij mij reeds zo  dikwijls ruimte gemaakt, reeds zo dikwijls redding gegeven; wees mij ook thans genadig, Gij, dien ik ken als degene die de miskenden en vervolgden rechtvaardigt en redt, en hoor mijn gebed.

1) David geeft te kennen, dat hij de hulp niet van ene partijdige voorliefde van zijnen God voor hem, maar van zijnen God als den rechtvaardige verwacht, die aan zijne rechtvaardige zaak bijstand moet verlenen. Hij geeft daardoor een regel voor ieder gebed in gelijken nood. Om hulp bidden, zonder dat men God alzo kan noemen, staat met ene godslastering gelijk, want in plaats van te verlangen, dat hij overeenkomstig Zijn Wezen zou handelen, verlangt men daarmee, dat Hij Zijn Wezen zou verloochenen..

De  naam,  met  welken  de  Heere  hier  genoemd  wordt:  God  mijner  gerechtigheid,  heeft verklaring  nodig, te meer daar die in geen ander gedeelte der Schrift gebruikt wordt. Hij bedoelt: Gij zijt de oorzaak, de openbaarder, de onderhouder, de kennen en de beloner van mijne gerechtigheid; op  U  beroep  ik  mij van de lasteringen en harde veroordelingen der mensen..

Jehova is eigenaar der gerechtigheid, oorsprong der gerechtigheid, handhaver der miskende en vervolgde gerechtigen. Dezen God der gerechtigheid noemt David vol vertrouwen den Zijne, want  de gerechtigheid, die hij bezit, bezit  hij in  Hem,  en de gerechtigheid, die hij verwacht, verwacht hij van Hem..

3. Gij mannen, die u zelven voor de edelsten en voornaamsten van het volk houdt! hoe lang zal mijne eer, mijne koninklijke waardigheid die gij geroofd hebt, tot schande zijn, door u geschandvlekt worden? hoe lang zult gij de ijdelheid, den laster beminnen, de leugen zoeken? want al het recht, dat gij voor den opstand voorgeeft, is niets dan schijn en het middel niets dan een leugenachtig voorwendsel (2 Samuel 11: 1 vv.). Sela zie Psalm 3: 3

In tegenoverstelling tot Benee-Adam "de grote menigte" betekent  Benee-isch, mannen die boven haar uitsteken (vgl. Psalm 49: 3; 62: 10. Spreuken 8: 4. Jes. 2: 9; 5: 15). Van zijn ontaarden zoon spreekt David in dezen en in den vorigen Psalm zo weinig als in de Psalmen uit den tijd der vervolging door Saul van dien verblinden koning; hij richt het woord tot de Aristocratische partij, wier werktuig Absalom geworden was..

De uitdrukking is ironisch; zij hielden zich voor edel en verstandig, terwijl slechts ene blinde woede hen tot hun schandelijke ondernemingen dreef..

4. Weet toch, dat de voorspoed, dien gij tot hiertoe genoot, geen bewijs is, dat gij recht hebt en God met u is, weet, dat de HEERE Zich enen gunstgenoot heeft afgezonderd, mij, dien Hij

als Zijnen dienaar kende (1 Samuel 13: 14; 15: 28), tot deze waardigheid van koning over Israël verkoren heeft (1 Samuel 16: 7), en gij dus tegen God strijdt. De uitkomst zal tegen uwe verwachting zijn, want de HEERE zal horen, als ik tot Hem roep, op dezen nacht volgt een morgen van licht, op deze vernedering verhoging.

Wie  zich  van  zijne  verkiezing  en  begenadiging  voor  God  recht  bewust  is,  verliest  alle mensenvrees. Maar hij moet ook in den hem geschonken toestand leven, hij moet zich niet alleen tegen aanvallen verdedigen, maar zich in de genade door overgave aan God bevestigen, en  anderen,  zelfs  de  tegenstanders,  aan  hunnen  plicht  herinneren  en  door  waarschuwing, vermaning en aansporing tot het volbrengen van hun schuld dringen..

Er is tweeërlei gerustheid, ene vleselijke, die doemwaardig is; ene geestelijke, die te prijzen is en uit het geloof voortkomt.

5. Zijt beroerd, gevoelt gij u ontroerd, toornig, is er iets dat uwe ontevredenheid over mijn bestuur opwekt, (ik weet toch, dat ik een zondig mens ben, die dwalen kan) zo maakt geen opstand  en  zondigt  niet  (Efeziers  4:  26);  spreekt  liever  in  ulieder  hart  1)  op  uw  leger, overdenkt die in de afzondering, waar de betere stem des harten zich kan laten horen, en zijt stil 2), geeft op die stem acht, totdat uw hart volkomen rustig geworden is. Sela 3).

1) Het hart is de plaats des gewetens en de Geest Gods verbergt zich, gelijk bij deze plaats Haman opmerkt in onze eigene stem, zodat wij zijne toespraak, Zijnen raad, Zijne wijsheid uit ons eigen stenen hart zien voortkomen..

2) De vermaning heeft ene bijzondere betekenis door de opmerking, dat het een avondlied is. David vermaant zijne vijanden, datgene te doen,  wat hijzelf doet en waarvan hij zelf den rijken zegen ondervond. In de stilte van den nacht onderhoudt hij zich in zijn kamertje en op zijn leger met God; daar wordt hem alles zo helder, alles zo licht. Mocht toch zijnen vijanden dezelfde zegen ten deel zijn! Wat zij op deze wijze konden winnen, toont onze Psalm, de vrucht van David’s nachtelijk nadenken; de toon is zo rustig zo zacht, geen toorn tegen de stoute oproermakers, maar liefdevol leedgevoel, teder medelijden met hen, dat zij hun eigene ziel zo verwoesten, vervult hem..

Opent den mond niet, om de zonde te verontschuldigen..

3) Het eerste vers der beide strofen in vs. 3 vv. en vs. 5 vv. bevat de afmaning; het tweede de aanmaning; in het midden beide keren ene pauze als om hun tijd tot nadenken te geven, hen pensief te maken. Men denke zich in plaats aan Sela een streep, die tot overpeinzing dringt..

6. Offert, in plaats van de huichelachtige offers, waarmee gij in ‘t heiligdom uwe slechte zaak zoekt te wijden en God tot u te trekken a)offeranden der gerechtigheid 1), Hem in de rechte, Gode welgevallige, stemming gebracht, en vertrouwt 2) op den HEERE, in plaats van op de menselijke hulpmiddelen, op welke gij u verlaat; dit kunt gij zeker niet doen zonder u van uwe eigene zaak, die zondig is, af te keren.

a) Deuteronomium 33: 19.

1) Offert offeranden der gerechtigheid, zodat gij van zonde en toorn aflaat en uwen plicht volbrengt, want anders zal uw geloof ijdel en uwe gehelen dienst te vergeefs zijn, al offerde gij nog zo veel. Het is niet genoeg offers te brengen, maar zij moeten ook een goeden grond hebben. Die zijnen broeder haat, kan gene aangename gave op het altaar brengen; zijn gebed zelfs zou zonde zijn. De Heere haat den godsdienst, die met ongerechtigheid, vijandschap, belediging  van den naaste en nalaten der  verschuldigde  gehoorzaamheid  verbonden is; er behoort een boetvaardig en gebroken hart tot een waar offer en een ootmoedig en dankbaar geloof, dat men zich zelven Gode tot een levendig offer stelt, en zijne leden tot wapenen der gerechtigheid (Psalm 51: 19; 50: 14,23. Rom. 6: 13; 12: 1).

2) In het Hebr. Bitchoe el-Jahweh). Het eerste woord betekent wel vertrouwen, maar dan in een  zeer  uitgebreiden  zin.  Het  betekent  vertrouwen  met  de  bijbetekenis  van  aanhangen. Vertrouwen op den Heere wil dan zoveel zeggen: Op Hem niet alleen zijn vertrouwen zetten, maar ook Hem aanhangen, zich vol vertrouwen aan God in waarheid overgeven. Hun zonde was niet alleen, dat zij den koning hadden verworpen, maar daardoor ook, dat zij in blind zelfvertrouwen God de gehoorzaamheid hadden opgezegd die David tot koning had verkozen. En zo zij het ijdele zelfvertrouwen zouden laten varen en weer zich aan God onderwerpen, dan zouden zij ook zelf hun daden van ontevredenheid en opstand afkeuren, ja, dan zouden die daden en gedachten vaarwel worden gezegd, en in plaats van de wrevelige stemming zou er weer een opgeruimde stemming komen.

Het  stamverwante  woord  in  het  Arabisch  geeft  juist  aan,  dat  de  vrucht  van  zulk  een vertrouwen een opgeruimde stemming is.

7.

II. Vs. 7-9. Terugziende van de wederpartijders daarbuiten op het eigene, kleine leger van vrienden, dat hij bij zich heeft, denkt hij hoe men wel spotten moet met het vertrouwen, dat hem nog vervult. Hij weet echter wie zijn Helper is, en bidt den Heere, het licht van Zijn aangezicht over hem en de zijnen te verheffen. Terwijl hij nu in de gemeenschap met God zich rijker en gelukkiger gevoelt dan zijne tegenstanders, middenin den overvloed, legt hij zich getroost  en blijmoedig  ter  ruste, wetende dat  hij ook voortaan in rust  en vrede zal inslapen.

7.  Velen  1)  dergenen,  die  hier  in  de  vesting  Mahanaïm  bij  mij  zijn,  terwijl  de  vijanden daarbuiten zich ten strijde verzamelen (2 Samuel 17: 24 vv.), zeggen: Wie zal ons het goede doen  zien?  van  waar  zal  ons  hulpe  komen;  het  ontbreekt  ons  zelfs  aan  de  nodige levensmiddelen? Nochtans vrees ik niet; ik weet van waar mijne hulpe komen zal en bid: verhef Gij over ons, gelijk Gij in den zegen van Aäron beloofd hebt (Numeri 6: 24) voor Uw volk te zullen doen, het licht Uws aanschijns, o HEERE! 2) want zodra, Uw aangezicht Zich in genade tot ons wendt, is de duisternis verdreven, gelijk de aardse zon den nacht verjaagt.

1) Velen. Dezen zijn te zoeken in de omgeving van David. Zij hadden al lang verwacht een omkering van zaken en nu scheen het wel, dat niet David, maar Absalom de overwinnende partij zou zijn. David heeft dan hier niet alleen den strijd tegen vijanden daarbuiten, maar ook tegen twijfel en moedeloosheid daarbinnen, in zijne omgeving. En daarom van alle mensen afgebracht, is het zijne ootmoedige bede, dat de Heere, en Hij alleen, zijn helper en redder zou zijn, dat  de Heere Zijn goedgunstig Aangezicht over hem en zijne vrienden zou doen lichten. Want alleen het licht Gods in de ziele zou den donkeren nevel van twijfelzucht en ongeloof kunnen wegvagen.

2) Waar deze bede het hart vervult, daar wordt aan vele dwaze verwachtingen, nutteloze bekommeringen, zondige klachten een einde gemaakt; waar deze bede verhoord wordt, daar smaakt men ene vreugde boven alle vreugde, daar blijft men kalm en gerust bij elke nood, daar gevoelt men in zich kracht en moed tot de grote taak des levens..

Het is beter, zei iemand: Gods gunst in onze verslagene harten te gevoelen, dan het gehele leven te zitten in den warmsten zonneschijn, die deze wereld oplevert. Christus in het hart is beter dan koren in de schuur of wijn in het vat. Koren en wijn zijn slechts vruchten der wereld, maar het licht van Gods aangezicht is de rijpe vrucht des hemels. "Gij zijt met mij" is een veel meer gezegend woord dan "een oogstlied!" Laat mijn korenschuur ledig zijn, ik ben vol van zegeningen, indien Jezus Christus mij toelacht, maar indien ik de gehele wereld heb, zonder Hem ben ik arm..

8. Gij, Heere, op wiens genadige leiding ik met  vrolijk vertrouwen steun, hebt  reeds nu, ondanks al het gevaarvolle van den tegenwoordigen tijd, vreugde in mijn hart gegeven 1), zo dat ik gene reden heb om mijne vijanden te benijden, meer vreugde dan ter tijd, als hun koren en hun most vermenigvuldigd zijn; hoewel ons hier alles ontbreekt, en wij als ene bende van bedelaars dwalen (2 Samuel 17: 27), ruil ik met mijne tegenstanders in al hunnen overvloed niet.

1) Nooit derhalve vervult ons een zoete vrede en een liefelijke vreugde, dan wanneer Gods gunst ons bestraalt. Ofschoon de gelovigen hun inkomsten ook voor zich zelven begeren, toch worden ze er niet zó door vervoerd, of zij laten er zich geduldig van beroven, indien zij het slechts vatten, dat God hun verzorger is..

9. Ik zal in vrede te zamen (straks) neerliggen en slapen, in plaats van mij door zorgen te laten kwellen; want Gij, o HEERE! alleen zult mij doen zeker wonen; hoewel gene menselijke wachters mij omgeven, als toen ik nog den koningstroon bezat, toch zal ik gerust zijn, ja nu nog meer, daar mijn vertrouwen op gene menselijke bescherming berust, maar alleen op Gods trouw.

De gelovigen vinden bij Jezus rust voor hun zielen in dit leven, rust voor hun lichaam in den dood, en rust voor lichaam en ziel in de eeuwigheid (MATTHEUS. 11: 29. Jes. 57: 2. Hebr. 4: 1).

In de laatste regels gaat het avondlied zelf ter rust; de Jamben, met welke het sluit, zijn als de laatste klanken van een wiegelied, welke zachtkens dommelend klinken. Dante zegt in zijn convito terecht, dat de lieflijkheid en de harmonie van den Hebr. Psalm in de Griekse en Latijnse overzetting verloren gegaan is..

Welk een kinderlijk geloofsvertrouwen. Hoe blijkt het hier, dat David weet, dat zijn God een verzoend God is, die zelf het wolkgordijn heeft verscheurd en Zich nu weer door Zijn kind in het lieflijk Aangezicht laat zien.

PSALM 5.

GEBED VOOR DE KERK, TEGEN DE VALSE LERAARS.

1. Een psalm (Psalm 3: 1) van David voor den opperzangmeester (Psalm 4: 1), naar den inhoud een gebed, op de Nechiloth (waarschijnlijk: "blaas instrumenten).

Op de avondbede (Psalm 4) komt hier een tweede morgenlied gelijk het schijnt uit dien tijd van David’s leven toen hij zich nog aan Sauls hof bevond en daar door ene georganiseerde partij  van   zelfzuchtige,   belasterende   en   bloedgierige   vijanden   omringd   was   die   den argwanenden koning voortdurend tegen hem ophitsten en het op zijnen ondergang toelegden (1 Samuel 19: 7 ). Wat hij nu In zulk een toestand voor zich zelven smeekt, dat smeekt hij tevens   voor   het   gehele  geslacht   van  vromen  en  rechtvaardigen,   dat   in  hem  zijnen plaatsbekleder had, en dat  van zijne regering, wanneer de tijd daartoe  gekomen was ene betere toekomst voor den bloei der Kerk verwachtte.

I. Vs. 2-8. Nadat de zanger eerst voor zijn gemoed de ware stemming van een biddende gezocht heeft (vs. 2 en 8), verheft bij zijne ziel door de gedachte, dat hij tot God bidt, die In een oprecht en waar hart een welbehagen, maar van de goddelozen een af keer heeft. (vs. 4-8).

2. O HEERE! neem mijne redenen ter ore, versta, merk op mijne overdenking 1).

1) Onder overdenking hebben wij hier te verstaan, het innig gebed, het gebed, waarin men gans en al weggezonken ligt  voor zijn God. De eerste betekenis is peinzend spreken,  en daarom, op het gebed overgebracht, zich geheel alleen met zijn God gevoelen.

3. Merk op de stem mijns geroeps 1), o mijn Koning en mijn God 2)! want tot U zal ik bidden 3).

1) De heilige dichter klimt hier trapsgewijze op, eerst in de beschrijving van zijn gebed, dat hij hier 1e. in ‘t algemeen: redenen, 2e. overdenking en 3e. een geroep noemt; vervolgens ook bij de  gewenste  verhoring,  daar  hij 1e.  een  ter  ore  nemen,  2e.  een  verstaan  en  3e.  een nauwkeurig opmerken van zijn gebed begeert.

2) Als Israël’s Koning kan God niet toegeven, dat in Zijn rijk de boosheid triomfeert, en als degene, dien de rechtvaardige zijnen Koning noemen kan, moet Hij hem beschermen. Deze aanspraken bevatten alzo ene uit het geloof voortkomende, vrijmoedige herinnering Gods aan Zijne verplichting om te helpen, die tevens ene vermaning voor den zanger zelven is, om op Zijne hulp te vertrouwen..

3) David gaat van de algemene grondstelling uit, dat zij, die God in hunnen nood aanroepen, nooit door Hem worden teruggestoten. Hij stelt zich tegenover de ongelovigen, die in het ongeluk  God  ter  zijde  stellen  en  of hun  smart  opeten,  of  zich  bij mensen  beklagen,  en daardoor onwaardig zijn, dat God op hen zie..

4. Des morgens 1), HEREN zult Gij mijne stem horen, Gij zult niet uitstellen mij te horen, zo min als ik talmen wil, om aanstonds met het begin van den dag mijn gebed voor U te brengen; des morgens zal ik mij tot  U schikken 1), mijn hart tot U wenden, en wacht houden a), uitzien, vertrouwende, dat Gij ter hulpe zult komen.

1) De morgen is de geschiktste tijd om met God te spreken. Een uur in den morgen is zoveel als twee in den avond. Terwijl de dauw op het gras is, moge de genade op de ziel druppelen. Laat ons aan God geven de morgens van onze dagen en den morgen van ons leven. Gebed moet de sleutel van den dag zijn en de bengel van den nacht. Godsdienstoefening moet beide de morgenster en de avondster zijn..

Men kan den morgen niet beter doorbrengen dan met gebed en godsdienst, den dag niet beter heiligen  dan  door  wandelen  op  den  weg  der  gerechtigheid,  den  avond  niet  kostelijker genieten, dan door den naam Gods te prijzen en door vernieuwde dankbare overgave aan Zijne bescherming..

Wanneer kinderen der wereld in nood en ellende zijn, zo lopen zij rond, zoeken hier en daar middelen en laten God in den hemel. Daarentegen laat een waar kind van God al het andere varen en het gaat in zijnen nood tot zijnen Vader.

In  den  morgen  zal ik  U  alles  voorleggen;  ik  zal mijn  lot  voor  U  neerleggen,  ik  wil de verborgenste gevoelens van mijn hart voor U uitspreken, ik wil al mijne vrees en al mijn leed, mijne behoeften, maar ook al mijne berouwvolle belijdenissen voor den Heere uitspreiden..

2) In het Hebr. E’ërok-lak, of, zal ik mijne gebeden U voorleggen. Het werkwoord wordt gebruikt  van het schikken van het offerhout en van de offers zelven (Leviticus 1: 7,8) en wordt hier nu door den dichter gebruikt, om daarmee aan te duiden, dat hij des morgens zijne offeranden der gebeden zal neerleggen voor Gods aangezicht.

3) Wacht houden, in den zin van, uitzien; uitzien naar verhoring, naar genadige aanneming van  de  offeranden  der  gebeden.  Calvijn  tekent  bij deze  plaats  aan:  "Het  woord  (in  den grondtekst) geeft zowel aan, hoop en geduld. als bekommernis. Ik twijfel niet, of David heeft willen zeggen, dat, nadat hij zijne zorgen aan Gods hart had neergelegd, hij nog wachtte en nog in het onzekere verkeerde totdat God hem duidelijk had geopenbaard, dat zijn gebed was

verhoord. Ofschoon dus altijd het verlangen nog met enige onrust vermengd is, wacht echter hij, die uitziet  naar de genade Gods, geduldig op dezelve. Deze plaats leert  ons,  dat  die gebeden ijdel zijn, die niet  met  hope gepaard gaan, welke de gemoederen zet  als  in  een wachttoren."

Uit het volgende vers blijkt duidelijk, dat David de verhoring van zijn gebed grondt op de heiligheid Gods.

5. Van die verhoring en van mijne redding ben ik reeds vooraf zeker, noch vóórdat ik die zie; want 1) Gij zijt geen God die lust heeft aan goddeloosheid, en deze treedt toch zo duidelijk bij mijne tegenpartijders aan het licht, de boze zal bij U niet verkeren; Gij verbant hem uit Uw heilig land.

1) Hij redeneert hier uit de natuur van God zelven, want waar het Hem behaagt recht en gerechtigheid te doen, daaruit leidt hij af, dat Hij omtrent de goddelozen en alle bozen straf zal uitoefenen. Hoe toch is het mogelijk, dat zij ongestraft Zijne hand ontvlieden, wanneer Hij rechter  der  wereld  is?  Een  plaats  wel  der  opmerking  waardig.  Wij  weten  toch,  hoe  de teugelloze overmoed der goddelozen ons vrees aanjaagt, want dewijl God haar niet terstond bedwingt, zijn we er of door geschokt en beangst, of geven we ons, tengevolge er van, aan wanhoop over. Maar David put er hier liever stof uit voor zijn geloofsvertrouwen. Want hoe groter vrijheid aan de vijanden wordt gegeven om te woeden, hoe vuriger hij God als rechter inroept, Wiens ambt het is, alle goddelozen te verdoen, dewijl Hij alle ongerechtigheid haat. Laten  de  harten  der  vromen,  zo  dikwijls  zij  te  strijden  hebben  met  geweld,  bedrog  en onrechtvaardigheid, tot God de toevlucht nemen, opdat zij met een zekere hoop op bevrijding zich bemoedigen..

6. De onzinnigen, de trotsen, die zich misdadig zoeken te verheffen, zullen voor uwe ogen niet bestaan 1); zij kunnen geen stand houden, wanneer zij voor u openbaar worden; Gij haat alle werkers der ongerechtigheid.

1) Juist dewijl David de verhoring van zijn gebed grondt op de heiligheid Gods, zegt hij hier, wie die bozen zijn. Het zijn de onzinnigen, de dolzinnige snoevers, die, als God, de Heere, Zijn heiligheid laat schitteren, voor Hem geen stand zullen houden. Zijn liefde is een heilige liefde,  die  zich  niet  verenigen  laat  met  de  zonde  en  de  ongerechtigheid.  Hij is  voor  de goddelozen  een  verterend  vuur,  hetwelk  niet  kan  verdragen  worden  door  hem,  die  een werktuig der ongerechtigheid mag worden genoemd.

7. Gij zult de leugensprekers verdoen, ombrengen; van den man des bloeds en bedrogs heeft de HEERE, overeenkomstig Zijne heiligheid, enen gruwel; dat zal Hij ook tonen.

Laat ons hier de grote betekenis van waarheid en oprechtheid leren in elke omstandigheid des levens; zo velen zijn er, die willen omgaan als vrienden en de rechterhand der broederschap willen geven, terwijl zij u in de donkerheid doorsteken en het een en ander in de oren van hun vrienden fluisteren, om uwe achting bij iedereen te verkleinen.

8. Maar ik zal, terwijl die vijanden reeds aan den rand van den afgrond des verderfs staan, zodra ik gereed ben, door de grootheid Uwer goedertierenheid in Uw huis te Nob (1 Samuel 21: 1) ingaan; ik zal mij buigen naar het paleis Uwer heiligheid; ik zal neerknielen, met mijn aangezicht naar het Allerheilige, Uwe woonplaats gekeerd, in Uwe vreze, in een eerbied, door de betoningen Uwer liefde te groter geworden (Genesis 28: 17).

In plaats van door de stoutheid der goddelozen zich te laten verschrikken, bidt David met des te  meer  vertrouwen  tot  God,  want  hem is  het  zeker,  dat  hoe  driester  en  vermeteler  de goddelozen het maken, Hij, die naar Zijn Wezen alle goddeloze wezens haten moet, ook binnen korter of langer tijd moet openbaren, wat Hij in Zijn woord beloofd heeft..

Wel duurde het  hierna nog 10 jaren, vóórdat  David de vervulling van  zijne hoop zag (1 Samuel 18: 30 ); maar even als voor den Heere duizend jaren zijn als één dag (2 Petrus 3: 8 3.8), zo verdwijnt ook op het standpunt des geloofs, wanneer zich dit op het heerlijke einde van Gods wegen verplaatst, het lijden van jaren in ene handbreedte tijds (2 Kor. 4: 18 vv.)..

Zie hier het goed gebruik, dat David van de boosheid van zijne vijanden maakt; hij was te waakzamer om zonden en allen schijn van zonde te vermijden, en te meer biddende (vs. 9 5.8), om altijd in den goeden weg Gods gevonden te worden. Door wijsheid en genade wordt zo het goede uit het kwade geboren..

9.

II. Vs. 9-13. Op hetgeen de dichter aan Gods heiligheid gezegd heeft, bouwt hij nu de bede, dat deze God Zijnen afkeer aan de ongerechtigheid met der daad moge bewijzen (vs. 9-11 5.8-10), opdat in eeuwigheid Zijn lof van de lippen van al Zijne knechten klinke (vs. 12 en 13).

9.  HEERE!  leid   mij  in  Uwe  gerechtigheid  1);  leid  mijne  schreden  door  het  leven overeenkomstig Uwen wil; maak mij standvastig in het houden van Uwe geboden, om mijner verspieders wil; want deze loeren op mij, of zij enige zonde in mij zouden kunnen vinden, die ze zo gaarne zouden verbreiden; richt Uwen weg voor mijn aangezicht 2), maak dien open, dat ik dien duidelijk zie, maak dien effen, dat niets mij verhindere dien te bewandelen!

1) Sommigen leggen wel uit op deze manier: Toon mij, wat recht is en maak dat ik geheel en al ben overgegeven aan Uwe gerechtigheid, en dit om mijne tegenstanders, dewijl er gevaar is, dat  de heiligen door de boze en bedrieglijke kunsten der goddelozen verleid, van den rechten weg afdwalen. Wel een vrome en nuttige verklaring. Maar de andere uitlegging is geschikter, dat God zijn knecht midden door de lagen der vijanden behouden leiden moge en waar  hij ziet, dat hij van alle kanten wordt belegerd en omzet, een uitweg openbare. De gerechtigheid Gods wordt op deze plaats, zoals op de meeste genomen, voor Zijne trouw en goedertierenheid, welke Hij in het beschermen van zijne gelovige openbaart. Het voorzetsel in heeft daarom hier dezelfde kracht als vanwege, of volgens. David toch wensende, dat God hem tot een leidsman op den weg mocht wezen, wekt uit Zijne rechtvaardigheid bij zich de

hoop op, om staande te blijven, alsof hij wil zeggen: o Heere, dewijl Gij rechtvaardig zijt, bescherm mij met Uwe hulp, opdat ik ontkome aan de boze listen mijner vijanden..

"Leid mij, o Heere!" als een klein kind geleid wordt door zijn vader, als een blinde wordt geleid door zijn vriend. Het is veilig en verblijdend wandelen, wanneer God ons leidt. "In uwe gerechtigheid," niet in mijne gerechtigheid, want die is onvolkomen, maar in de Uwe, want Gij zijt de gerechtigheid zelf. "Richt Uwen weg," niet mijnen weg "voor mijn aangezicht." Broeders, wanneer wij geleerd hebben onzen eigenen weg op te geven en te wandelen in Gods weg, is het een gelukkig teken van genade, en het is gene kleine genade den weg Gods helder voor ons oog recht gemaakt te zien. Dwalingen omtrent den plicht leiden ons in ene zee van zonden, vóórdat wij weten waar wij zijn..

2) Hier vraagt David, dat de Heere Zijn weg voor hem effen make. Zijn weg is de weg, dien David moet gaan, naar Gods bestel. Van dien weg vraagt hij, dat hij zou worden gericht, opdat  hij  voor  dwalen  en  afdwalen  werd  behoed.  David  vraagt  dit,  op  grond  van  God gerechtigheid. Want die gerechtigheid wordt openbaar, zowel in het beschermen der zijnen in den weg der vergevende genade, als in het straffen der goddelozen.

Dat zijne tegenstanders goddelozen zijn, zegt de dichter in het volgende vers.

10. Uwe eer staat inderdaad in mij op het spel; want in hunnen mond is niets rechts, niets dan bedrog en leugen; hun binnenste is enkel verderving; zij peinzen op niets, dan om mij leed aan te doen a); hun keel is een open graf, want hun redenen bereiden den dood. Zij zijn te gevaarlijker, omdat zij geveinsden zijn; want met hun tong vleien zij1); op de lippen hebben zij liefde voor God en mensen, en trekken alzo onvoorzichtigen in ‘t verderf.

a) Psalm 34: 17; 94: 20. Rom. 3: 13.

1) Letterlijk: Hun tongen maken zij glad, en van daar de betekenis van, vleien. De keel is hier het werktuig van de spraak. De dichter wil zeggen, dat zijne vijanden geheel anders zijn, dan zij zich voordoen, dat  in hun binnenste, in hun hart  niets anders schuilt,  dan  onrecht  en verderving. Het zijn de mannen van bedrog, tegen wie hij zo dikwijls in zijn leven heeft te kampen.

11. Verklaar hen schuldig, o God 1), volvoer Uwe gerichten aan hen, opdat blijke wie zij zijn! laat hen vervallen van hun raadslagen, treed tussenbeide, dat zij die niet volbrengen! drijf hen henen  2),  stoot  hen  uit  voor  Uw  aangezicht  in  het  verderf,  om  de  veelheid  hunner overtredingen, want zij zijn weerspannig tegen U, zij zijn in een satanischen opstand tegen Uwen heiligen raad en wil.

1) De dichter roept hier den Heere aan met den naam van God, dewijl hij Hem als rechter oproept, om Zijne vijanden schuldig te verklaren. Want toch, hun zonde is niet een zonde tegen den mens, maar een zonde tegen God. Zij zijn weerspannig tegen U, zegt David. Hun zonde is als het ware een duivelse, en daarom een onvergeeflijke zonde.

David’s vijanden zijn de vijanden der verdrukte Kerk.

2) De profeet spreekt als een wens uit, waarvan hij zeker is, dat het geschieden zal, niets anders, gelijk het mij toeschijnt, aantonende, dan: ons mag het besluit Gods niet mishagen, dat Hij vast en onveranderlijk gesteld heeft.

12. Maar laat, terwijl Gij zo de verdrukte Kerk van hare verdrukkers vrij maakt, verblijd zijn allen, die op U betrouwen, tot in eeuwigheid; laat hen juichen over het heil, dat zij in Uwe gemeenschap genieten, omdat Gij hen overdekt 1), hen beschermt; en laat in U van vreugde opspringen, die Uwen naam liefhebben 2).

1) Beter: En overdekt ze, opdat in U van vreugde opspringen, die Uwen Naam liefhebben.

2)  Aan dezen Naam waren de liefelijkste herinneringen verbonden.  Door  Zijn Naam had David’s God Zich geopenbaard als de Verlosser en Redder. als een Onderhouder van Zijn volk. Die Naam is HEERE, de Getrouwe, die van geen wankelen of bezwijken weet. En waar nu  die  Heere Zich als op  nieuw aan Zijn verdrukt  volk  zou openbaren,  daar  zouden de liefhebbers van Zijn Naam weer vernieuwde reden hebben om zich in Hem te verheugen.

13. Want Gij, HEERE! zult den rechtvaardige 1), die op U vertrouwt en Uwen naam liefheeft, zegenen; Gij zult hem met goedgunstigheid kronen, omringen als met ene rondas, een schild van de grootste soort, zodat geen aanval van den vijand te machtig, geen gevaar te groot is, waartegen hij niet veilig zou zijn.

1) De naam van rechtvaardige wordt hier niet tot een mens beperkt, maar onbepaald worden alle dienaren Gods er mede bedoeld. Overigens noemt de Schrift  rechtvaardigen, niet wie zulks  menen  te  zijn  vanwege  hun  verdiensten,  maar  die  naar  de  rechtvaardigheid  staan. Dewijl, nadat de Heere hen met Zijne gunst heeft omstraald, door hen de zonde niet toe te rekenen,   Hij  hen  een  juisten  ijver  heeft   gegeven,   om  te  staan   naar   de   volmaakte rechtvaardigheid. Hetzelfde geldt ook van hetgeen volgt: Gij zult hem met goedgunstigheid kronen, als met een schild. Want Hij zegt daarmee, dat de gelovigen van alle kanten wel beschermd zijn, dewijl op generlei wijze het aan genade ontbreekt, die en een onverwinbare beschutting en een zekere redding met zich meebrengt. Doch, of schoon het woord kronen, hetwelk hier wordt gebruikt, dikwijls bij de Hebreeërs voor sieraad gebruikt wordt, dewijl het hier echter gevoegd wordt bij schild, twijfel ik niet, of het wordt hier voor beschermen of omringen  genomen.  De  zin  is  dan  deze,  dat,  ofschoon  de  rechtvaardigen  aan  grote  en verschillende gevaren zijn blootgesteld, zij veilig zijn, dewijl God hun genegen is..

De  Wurtembergse  staatsman  Joh.  Jak.  Moser,  die  door  zijnen  vorst  vijf  jaren  lang  te Hohentwiel onrechtvaardig en onschuldig in de gevangenis gehouden werd, in welke hem behalve  Bijbel  en  gezangboek  alle  overige  geschriften,  zelfs  schrijfmaterialen  onthouden waren, zegt in zijn boek "Doctor Leidemit": Wie nooit in groten en aanhoudenden lichaams-en zielennood geweest is, die verstaat de Psalmen niet, en weet niet, wat hij eigenlijk daarmee moet doen; zo was het mij vele jaren lang. Ik meende wel de woorden te verstaan; maar zij bleven mij toch een gesloten boek. Ik wilde ze zelfs een langen tijd in het geheel niet meer

lezen. Het  schreien  uit  de diepte, de hemelhoge klachten hield ik niet  slechts voor enkel poëzie, maar voor overspannen, hypochondrische gevoelens, en het roepen om wraak over de vijanden  hinderde  mij  geweldig.  Welk  een  schat  van  ervaringen,  welk  ene  verhevene wijsheid, welk ene diepe, innige, uitgebreide kennis van ‘t menselijk hart daarin ligt, dit heb ik eerst ondervonden, en God voor de Psalmen leren danken, toen ik zelf in zwaren in- en uitwendigen nood, lijden en aanvechtingen kwam. O hoe kostbaar, hoe dierbaar werden mij de Psalmen! Welk een troost, licht en lafenis deelden zij mij mede! De weg was niet alleen dikwijls voor mij verdwenen, maar zelfs de sporen van den weg; ik zat als vast gemuurd, als versteend; een woord uit dit gezangboek was mij als een zonnestraal; ik plaatste mij als een leeuwerik op de vleugels van dezen adelaar, en vloog, door dien gedragen op den Rotssteen, en zag van daar de wereld met al haren en mijnen nood beneden mij; ik leerde in David’s geest denken, besluiten, treuren, wachten, hopen. De Psalmen zijn mij nu, na de Schriften des N.Testaments, mijn liefste, gewichtigste Boek, mijn gouden spiegel en de encyclopedie van de zaligste, vruchtbaarste kennis en ervaring van mijn leven; ze volkomen te verstaan is een werk der eeuwigheid, en ons tweede leven zal dan de commentaar daarop zijn.".

PSALM 6.

GEBED  OM  GEZONDHEID  NAAR  LICHAAM  EN  ZIELE  MET  BELIJDENIS  VAN SCHULD.

1.  Een  psalm (Psalm 3:  1)  van  David  voor  den  opperzangmeester  (Psalm 4:  1),  op  de Neginoth, op de Scheminith, op acht snaren, begeleid door een instrument, dat all’ ottava bassa gestemd, voor basstemmen berekend is.

De  snaren-instrumenten  der  oude  Hebreeën  waren  waarschijnlijk,  even  als  die  van  de Grieken,  naar  zekere  geslachten  van  klanken  en  naar  toonsoorten  gestemd  en  daarvoor geschikt. De toonkunstenaars waren niet  in staat  op  hetzelfde instrument  in verschillende toonsoorten te spelen, maar hadden voor elk een bijzonder instrument nodig. Liederen van klagenden, treurenden inhoud werden op den Kinnor (1 Kronieken 25: 31 ) in de lagere octaaf (alhascheminith Psalm 12: 1), vrolijke en juichende liederen daarentegen op den Nebel in de hogere  octaaf  (al-alamoth  Psalm  46:  1)  begeleid,  de  eerste  door  bas-  de  tweede  door sopraanstemmen gezongen.

2.

Na het morgenlied van den vorigen psalm volgt nu een klaaglied, dat aan het hart van den dichter ontvloeid is na een nacht  vol tranen, in slapeloosheid doorgebracht; volgens allen schijn ten tijde, toen David, ten gevolge van Sauls vervolgingen van de ene plaats naar de andere werd gejaagd, en elke nieuwe morgen hem nieuwe gevaren bracht, toen de bestendige, jaren lange nasporingen der  vijanden zijne krachten reeds zo  uitgeput  hadden,  dat  hij nu vreesde te zullen bezwijken, wanneer de Heere niet spoedig ter verlossing kwam (1 Samuel 27: 1 vv. ); maar, hij gevoelt het, deze verlossing is werkelijk nabij.

I. Vs. 2-4. Uit den afgrond der diepste vrees begint David met de jammervolle klacht, dat de ellenden tot op ‘t hoogste gestegen zijn, en zijne kracht nu geheel gebroken is.

2. O HEERE a)! straf mij niet in Uwen toorn, gelijk Gij thans doet, en kastijd mij niet in Uwe grimmigheid, zodat ik onder de kastijding bijna bezwijk!

a) Psalm 38: 2).

3. Ik belijd het wel, dat ik waardig ben, door U vernietigd te worden, maar zover zult Gij het naar Uwe mij bekende liefde niet laten komen. Wees mij dan genadig, HEERE 1)! laat in plaats van toorn zich Uwe genade openbaren,want ik ben verzwakt naar lichaam en ziel, en kan Uwen toorn niet langer dragen; genees mij, HEERE! van die zwakheid, opdat ik niet geheel en al nedervalle, want mijne beenderen zijn verschrikt 2), zodat ik machteloos neerlig.

1) Den toorn Gods te ontvluchten daartoe zag David geen middel in hemel of op aarde, en daarom keert hij zich tot God zelven, opdat Hij, die hem wondde, ook mocht genezen. Hij vluchtte niet, gelijk Adam in de struiken, noch met Saul tot de tovenares, noch met Jona naar Tarsis, maar hij beroept zich van een toornig en rechtvaardig God op een genadig God en van Hem zelven op Hem zelven. David beroept zich van de ene deugd, de rechtvaardigheid, op ene andere, de genade. Er moge een beroep zijn van den rechterstoel der mensen op den troon der rechtvaardigheid Gods, waarheen of tot wie zult gij gaan dan tot Hem zelven en Zijn genadetroon, welke de hoogste en laatste plaats is van hoger beroep?.

2) David’s ziekte bracht hem zijn zonde in gedachte, en hij zag op dezelve, als een teken van Gods mishagen tegen hem, en hierover kwelde zich nu zijne verlegene en boetvaardige ziele. Het is zeer treurig, wanneer iemand, wiens lichaam tot in het gebeente toe, smart lijdt, tevens met verdriet en angst der ziele zich omzet gevoelt. Doch dit is somwijlen het lot van Gods eigen volk, gelijk David met dit dubbele kruis te worstelen had, en dat niet slechts voor een poos, maar langen tijd achtereen, zoals af te leiden is uit de verzuchting, hoe lange..

4. Ja mijne ziel is zeer verschrikt, zodat ook zij gene kracht meer heeft, om Uwe slagen langer uit te houden en Uwe hulp te verwachten; en Gij, HEERE! die toch niemand laat verzocht worden  boven  zijn  vermogen,  maar  ook  de  uitkomst  geeft,  opdat  de  verzochte  ze  kan verdragen (1  Kor.  10: 13),  hoe lange laat  Gij mij nog op  het  wederkeren Uwer  genade wachten?

Calvijn’s geliefkoosde uitroep was: "Domine usquequo?" O Heere! hoe lang? De hevigste pijnen gedurende een leven van smart konden hem geen ander woord ontpersen. Dat is het geroep der heiligen onder het altaar: "O Heere! hoe lang?" En dit zal het geroep zijn van de heiligen, die wachten op de duizendjarige heerlijkheid: waarom vertoeven Zijne wagens zo lang te  komen?" "Heere, hoe lang?" Zij onder ons, die eenmaal aan hun zonden ontdekt worden, weten wat het was de minuten als uren te rekenen en onze uren als jaren, omdat genade vertoeft te komen. Wij wachtten naar het dagen der genade, als diegenen, die wachten op den morgen. Ernstig vroeg onze beangstigde ziel: "O Heere! hoe lang?".

5.

II. Vs. 5-8. Na zulk ene klacht  gevoelt  de heilige zanger zich iets rustiger, en belooft hij zijnen God dankliederen voor de afgebedene redding, gelijk ze hem aangenaam zijn: daarop verzinkt  hij aanstond  op  nieuw  in  de  gedachten  aan  zijn  leed,  dat  hij nu  reeds  zo  lang gedragen heeft.

5. Keer weer, HEERE! die reeds zo lang Uw aangezicht van mij hebt afgewend, red mijne ziel,  red  mijn  leven  uit  het  doodsgevaar,  waarin  het  nu  verkeert,  verlos  mij,  om  Uwer goedertierenheid wil; Uwe genade toch is de enige pleitgrond, er is geen andere.

Elke bladzijde der Schrift roept het uit, dat de verlossing alleen des Heren is. De mens is een zondaar, zijn lot kan alleen door genade gelukkig zijn, nergens is genade heerlijker dan in het terechtbrengen van afgedwaalden..

6. Want in den dood, wanneer Gij mij daarin geheel wilt  laten neerzinken, is Uwer gene gedachtenis (Psalm 88: 11,13. Job 3: 13 vv.; 14: 20 vv.); wie zal U loven in het graf (Psalm 30: 10; 115: vv. Job 7: 9 vv. Jes. 38: 18 vv.)?

Volgens de gewone opvatting laat de dichter dit in zoverre gelden als een grond voor de redding, als God zelven, wie de lof der rechtvaardigen het liefelijkste offer is, er aan gelegen ligt hen in het leven te behouden; gelijk de levende God de mensen tot  Zijne eigene eer geschapen heeft, zo verheugt Hij Zich, wanneer het doel Zijner schepping bereikt, wanneer de vrucht aangeboden wordt. (Hebr. 13: 15). Ook kan ene andere opvatting aangenomen worden: de bede om redding kan in zoverre op de daadzaak, dat men in den dood God niet prijst, gegrond worden, als de lof van God des zangers zaligste bezigheid was, en daarvan beroofd te worden, voor hem het zwaarste verlies is; het zou toch tegen Gods liefde strijden, de Zijnen van hun hoogste geluk te beroven, hen onuitsprekelijk ellendig te maken, terwijl hij voor den tijd,  dat  het  algemene  menselijke  lot  dit  vordert  hunnen  mond  voor  Zijnen  lof sluit.  Zo opgevat laten de woorden enen diepen en voor ons beschamenden blik in het hart van de vromen  des  Ouden  Verbonds  slaan:  den  lof van  God  voor  het  hoogste  geluk,  voor  het eigenlijk  waarachtige des levens te houden,  dit  slechts lief te hebben,  omdat  het  daartoe gelegenheid geeft, is het zekerste bewijs van innige vereniging met God.

Wij vinden hier wederom de voorstelling  van het  rijk der afgestorvenen, die in het  O.T. heersende is (vgl. Job. 3: 19 ). Ofschoon door de zekerheid der gemeenschap met God vele gelovigen in uren van opgewektheid zich daarboven verhieven, gelijk de ontwikkeling van denkbeelden bij Job zulks bewijst, zo kon toch, voordat de verlossing tot stand was gebracht, deze  zekerheid  noch  bestendig  zijn,  noch  zich  duurzaam gelijk  blijven,  waarom ook  het uitzicht  in het  toekomstig leven niet  helder of blijmoedig kon zijn. -Wat  evenwel op een lageren trap van geloofsleven zijne waarheid heeft, wijst op soortgelijke toestanden, die ook op enen hogeren voorkomen. Verliet ons de Heere in de vervolging, gaf Hij ons over om in de macht  der  verzoeking  te  worden  overwonnen  en  geveld,  wie  zou  in  den  staat  der verworpenheid, waarin de ziel is verloren gegaan. Hem nog prijzen? Doch deze vraag is ene tedere en kinderlijke. Zij onderstelt, dat God naar Zijne grote liefde behoefte heeft, om door

Zijne schepselen, die Hij naar Zijn beeld, tot Zijne kennis, tot liefde voor Hem geschapen en geroepen heeft, te worden verheerlijkt en geprezen, zozeer dat Hij juist daarom hen redt en bewaart.  Ene  grote  heerlijke  waarheid,  die  volkomen  in  de  verlossing  door  Christus  is bewaarheid, maar die alleen hij in vol vertrouwen op zich zelven mag toepassen, die in vrezen en beven voor God zijn verderf en zijne ellende heeft leren erkennen..

Ook de Christen mag David deze woorden, in rechten zin opgevat, nazeggen, en kan het zonder in de Lutherse opvatting van het dodenrijk te delen. Het oog op onze smarten en onze zonden, die wij dagelijks meerder maken, heeft het leven zeker weinig aanlokkelijks; met het oog op de zaligheid, die weggelegd is voor alle dienaars des Heren is het zeker verreweg het beste, om ontbonden te worden en bij Christus te wezen; maar zou het goed zijn, indien de Heere Zijne gemeente uit dezen strijd nu eensklaps tot Zijne heerlijkheid opnam? Zijn wij, die geloven, dan bereid, of is er integendeel niet nog veel te leren en veel aan ons te heiligen? En wie dan op aarde het Evangelie verkondigen? Of wilde gij al die duizenden in den nacht des doods laten, om voor u zelven ene moeite te ontvluchten? De Hogepriester bad niet voor Zijne discipelen, dat zij uit de wereld mochten genomen worden, en wij willen het, o Heere! ook voor ons zelven niet bidden. Indien Gij ons wilt laten leven, om hier Uwe deugden te verkondigen, en daardoor zielen voor Christus te winnen, al is dan de strijd zwaar, of duurt het leven nog lang, wij bidden U, laat ons leven, want gestorven kunnen wij gene zielen meer redden van den dood.

Heen te gaan en met Christus te wezen is voor de heiligen zelf het gelukkigst, maar in het vlees te blijven is nuttiger voor de Kerk..

Het was David’s bede, om den Heere nog in dit leven te loven voor de verlossing Zijns aangezichts. Wel ontbrak hem niet een gezicht over dood en graf heen, maar toch in de kracht van zijn leven, met de belofte van eenmaal over Israël koning te zijn, is het hem behoefte van den Heere verlenging van het leven te smeken, opdat hij hier beneden nog de ere van zijn God mocht groot maken. En bovendien is het zo volkomen waar, dat de vrees van David voor den dood als voor iets onzaligs, in haar laatsten grond, niet anders is, dan de vrees voor een onzaligen dood.

7. Ik ben moede, geheel afgemat van mijn zuchten; ik doe mijn bed 1) den gansen nacht (iedere nacht) zwemmen; ik doornat mijne bedstede met mijne tranen, zo groot is de angst en droefheid mijner ziel.

1) De plaats van zijne zonde was de plaats van zijn berouw. Adam zondigde in den hof, en van Christus liep het bloedig zweet in den hof..

8. Mijn oog, waarin zich ‘s mensen ziel afspiegelt, is doorknaagd, vervallen van verdriet, is verouderd als van een afgeleefden grijsaard, van wege al mijne tegenpartijen 1).

1)  Ofschoon  dit  alle  overdrachtelijke  spreekwijzen  zijn,  spreekt  David  toch  niet  op dichterlijke wijze van zijn smart, maar op ware en eenvoudige wijze verhaalt hij, hoe hevig en bitter deze was. Want altijd moet men dit vasthouden, dat hij niet zo zwaar gewond is door de

lichamelijke kwaal, maar dewijl hij van God dacht, dat Deze Zich tegen hem gekeerd had, zag hij als het ware de hel geopend, welk verdriet al het andere overtrof. Maar naarmate iemand zich meer aan God verbonden heeft gevoeld, des te harder drukt hem Zijn toorn. Waardoor het gebeurd is, dat heiligen, overigens met een zeldzame kracht begaafd, in dit geval een zeer wekelijke aandoenlijkheid hebben getoond. Ons belet niet anders, dan de gevoelloosheid van ons vlees, om bij ons zelf te ervaren, wat David ten opzichte van zich zelven beschrijft. Wie slechts op middelmatige wijze hebben ervaren, wat het betekent te strijden met de vrees voor den eeuwigen dood, vinden hier in deze woorden geen overdrijving..

9.

III. Vs. 9-11. Plotseling komt uit de diepte van des bidders hart het Goddelijk Amen voort, en die  nog  zo  even  in  den  diepsten  afgrond  vreesde,  doet  overwinnings-liederen  ten  hemel klinken.

9. a). Wijkt van mij, al gij werkers der ongerechtigheid!die door God een tijdlang tot mijne kastijding gebruikt zijt, maar toch slechts Zijne vijanden zijt; want de HEERE hoeft de stem mijns geweens gehoord, waarmee ik om genade riep.

a) MATTHEUS. 7: 23; 25: 41. Luk. 13: 27.

"De stem mijns geweens." Is er dan ene stem in het wenen? Spreekt het geween? In welks taal drukt het zijne bedoeling uit? In die algemene taal, die gekend en verstaan wordt op de gehele aarde, en zo ook in den hemel boven. Wanneer een man weent hetzij hij Jood of Heiden, Barbaar  of  Scyth,  dienstbare  of  vrije  zij,  het  heeft  dezelfde  bedoeling.  Wenen  is  de welsprekendheid  van  smart.  Het  is  een  redenaar,  die  niet  stamelt,  die  geen  verklaarder behoeft, maar verstaan wordt  door allen. Is het  niet  liefelijk  te geloven, dat  onze tranen verstaan worden, ook wanneer woorden ontbreken. Laat ons leren de tranen te houden voor vloeiende gebeden en het wenen voor een voortdurend druppen van dringende tussenkomst, welke  zeker  zijnen  weg  zal  vinden  in  het  waarachtig  hart  van  genade  in  weerwil  der beletselen, die den weg versperren. Mijn God! Ik wil wenen, wanneer ik niet kan pleiten, want Gij hoort de stem van wenen..

Toen David verzonken was in de diepte der ellende, vreesde hij, dat hij gelijk zou gesteld worden met de goddelozen, met de werkers der ongerechtigheid, dat zijn deel zou zijn met de vijanden Gods, maar de Heere heeft Zich weer aan hem geopenbaard als een Verhoorder des gebeds, en nu ziet hij, dat er een grote kloof is tussen hem en de vijanden Gods, dat hij, niettegenstaande zijne zonde, toch nog een kind van God is. En wanneer de Heere hem dit toont bij het licht des Geestes, roept hij uit als in de kracht des Allerhoogsten: Wijkt van mij. Zal er hier namaals een grote kloof zijn tussen hem en de vijanden Gods, dan zal hij hier op aarde zich ook met hen vermengen, dan zullen de vijanden Gods ook zijne vijanden zijn.

10. De HEERE heeft mijne smeking gehoord, dat getuigt Zijn Geest in mij; de HEERE zal mijn gebed aannemen, en daarmee is uw tijd, dat aan de duisternis over mij macht gegeven was, ten einde (Luk. 22: 53).

De Heilige Geest heeft in het gemoed van den Psalmist het vertrouwen gelegd, dat zijn gebed verhoord is. Dit is meermalen een voorrecht der heiligen. Wanneer zij in ‘t geloof baden is hun dikwijls onbedrieglijk verzekerd, dat zij den Heere overwonnen hadden. Wij lezen van Luther,  dat  hij bij ene gelegenheid  ernstig met  God in het  gebed  geworsteld  had en hij huppelende  uit  Zijn  binnenvertrek  kwam,  uitroepende:  "Vicimus,  Vicimus!"  dat  is  "Wij hebben overwonnen, wij hebben God overmocht.".

Onder het aanhoudend klaaggebed is Gods licht en troost hem spoedig in ‘t harte gekomen.

Waar God niet slechts ene gedachte is, die buiten en boven den mens zweeft, maar waarlijk in het hart woont, is dit de zegen, dat de volhardende bidder, nog terwijl hij bidt, in zijn hart het goddelijk Amen ontvangt..

11. Al mijne vijanden, die mij te schande wilden maken, zullen door rechtvaardige goddelijke vergelding nu zelf zeer beschaamd en verbaasd worden 1), verschrikken, tot loon van den schrik, dien zij mij bereid hebben (vs. 3 vv.); zij zullen, ten gevolge van het wederkeren der Goddelijke genade tot mij (vs. 5), terugkeren
2) van hun vervolgen; zij zullen in een ogenblik beschaamd worden.

1)  Hier  spreekt  David  zijn  vast  geloof  uit.  Hij  ziet  zijne  vijanden,  alle  zijne  vijanden beschaamd. Hij ziet zichzelven veilig in de handen van zijn Bonds-God. En daarom, omdat de Heere hem verhoort en zijn gebed aanneemt, weet hij, dat zijne vijanden in een ogenblik plotseling zullen beschaamd worden.

Uit de diepte is hij op de hoogte geleid en op die hoogte verkondigt hij de grote daden van zijn God.

2) In het Hebr. is dit wvby (beschaamd worden) naar letter en klank het omgekeerde van wbvy (terugkeren). Hoeveel muziek bevatten de Psalmen, indien de componisten die maar verstonden..

Deze Psalm wordt onder de zeven (waarschijnlijk met betrekking tot de zeven dagen der week) boetpsalmen gerekend; de andere zijn: Psalm 32, 38, 51, 102, 130 en 143.

PSALM 7.

GEBED OM REDDING DER RECHTVAARDIGEN ZAAK.

1. Davids Schiggajôn, klaagzang, een in zeer hevige beweging, met snelle afwisseling der sterkste aandoeningen gesproken en ook zo voorgedragen lied 1) (Dithyrambus), dat hij den HEERE gezongen heeft over (van wege) de lasterlijke woorden van Cusch 2), den zoon van Jemini, den Benjaminiet.

1) Alzo wordt het woord verklaard door Geier, Delitzsch, Staten-Overz., enz. Het stamwoord Schagah betekent "dwalen", de uitdrukking komt ook in het opschrift Habakuk 3: 1 voor,

welke Schmieder in v. Gerlach’s Bijbel terecht omschrijft, op de wijze van een storm-, strijd-en triomflied. Anderen nemen het  woord op, als aanduidende den inhoud en vertalen het "dwaling", zodat daarmee een lied zou bedoeld zijn, dat betrekking heeft op de dwalingen en misstappen der goddelozen; in Hab. 3: 1 echter het gebed van den profeet, dat op de zonden en misstappen, hetzij van de Judeërs of van de Chaldeërs, betrekking heeft..

2) Een zekere, in de geschiedboeken van het O.Testament niet verder vermelde, Benjaminiet, die in het hart van Saul door zijn lasteren, haat en argwaan tegen David strooide, ook nadat de koning reeds een bewijs van zijne onschuld ontvangen had (1 Samuel 24). Anderen nemen het op als een volksnaam = Ethiopiër, maar ten onrechte.

Luther vertaalt  het  "Moor" en wil er een mens met  een  zwart,  onverbeterlijk hart  onder verstaan. Dat hiermede Saul bedoeld zou zijn, met zinspeling op den naam van diens vader Kis, en deze Cuschiet zwarte zou genoemd worden, komt niet met Davids gewoonte overeen, die  nooit  den  Gezalfde  des  Heeren  beschimpt,  maar  hem  steeds  geëerd  heeft.  Anderen denken, dat hier Simeï bedoeld is, van wien wij in 2 Samuel 16: 5-13 lezen.

Dit is echter ook onzeker. Meer waarschijnlijk is het noch Saul, noch Simeï geweest, maar een vriend van Saul, Kus geheten.

Den tijd der vervaardiging stellen wij in de 1 Samuel 24 en 26 vv. beschrevene periode van Davids leven.

In dezen Psalm wisselen angstig en onrust  weerstandbiedend  zelfvertrouwen,  zegevierend verheffen, getroost vertrouwen en profetische verzekerdheid elkaar af.

2.

Aan den vorigen Psalm, die met een diepe klacht begint en met een vrolijk zegelied eindigt, sluit zich een nieuwe klaagzang van David aan, uit den tijd, toen Sauls vervolgingen tegen hem op nieuw begonnen, hoewel hij zijn leven had gespaard en Saul met ede beloofd had, hem niet meer te zullen vervolgen. (1 Samuel 24). Ook bij deze nieuwe vervolging betoonde hij zijne edelmoedigheid jegens den vervolger, en bracht hij zijn hart voor een ogenblik in ontroering (1 Samuel 26); toch wist hij, dat hiermede de macht der duisternis geenszins in Sauls hart overwonnen was, en dat voor hem van den Heere alleen hulp hen komen. Hij dacht er daarom ook niet aan, naar Sauls huis terug te keren, maar verwijderde zich spoedig met zijne 600 mannen uit het Joodse land. Dit laatste was een misstap, die uit kleinmoedigheid voortsproot, voor welke hij herstelling in het gebed van den vorigen Psalm zoekt; het eerste was daarentegen verstandig en wijs gehandeld, en vindt zijne rechtvaardiging in hetgeen de voor ons liggende Psalm uitspreekt, dat namelijk alleen door het gericht Gods, die aan de boosheid der goddelozen een einde maakt, de rechtvaardige mag worden verheven.

I. Vs. 2-6. Van de mensen, zijne vervolgers, wendt zich de zanger tot den Almachtigen God, en terwijl hij des Heeren hulp vraagt, betuigt hij een rein geweten te hebben.

2. HEERE, mijn God, niet op menselijke gevoelens en beloften (1 Samuel 26: 21), op U betrouw ik; verlos mij, help mij van al mijne vervolgers 1) en red mij.

1) David spreekt hier van vervolgers in het meervoud, en in vs. 3 van hij in het enkelvoud. Maar  immers,  in den koning  trad  het  gehele volk  tegen  hem  op.  Met  zijn heirleger  van soldaten trad Saul op tegen den man naar Gods hart. En daarom, waar hij in het eerste vers zijne vervolgers als voor zich ziet, daar zijn die allen in het tweede vers in Saul als het ware verenigd.

3. Opdat hij Saul, mijne ziel, mijn leven mij niet ontneme, waarnaar hij zo bloeddorstig jaagt, en het niet roven, vaneen rijte als een leeuw, verscheurende, terwijl er geen verlosser is; Gij toch zijt de enige.

Wanneer wij Gode ere geven en gene steunsels nevens Hem zoeken, waarop wij ons zouden verlaten, zo toont Hij ons en laat Hij ons ondervinden, dat wij ook niets anders behoeven, maar dat Hij ons genoegzaam is.

4.  HEERE,  mijn  God!  indien  ik  dat  gedaan  heb;  gelijk  ik  beschuldigd  wordt  door  de raadgevers van Saul, die met zijne duizenden mij als enen verrader vervolgt, indien er enig ander onrecht van dien aard in mijne handen is 1), gelijk men van mij zegt (1 Samuel 26: 18);

1) David spreekt niet van zijne edelmoedigheid jegens Saul, om iets verdienstelijks voor God te brengen, maar wel, omdat het vertrouwen in het gebed noodzakelijk toeneemt, als men weet, dat men in ene rechtvaardige zaak en met een onbevlekt geweten voor den heiligen God treedt; daarom roept hij God en tevens zichzelven de rechtvaardigheid van zijne zaak voor den geest..

5. Indien ik, in dien tijd, toen ik nog aan des konings hof was, kwaad vergolden heb dien, die vrede met mij had 1), aan mijne vrienden; (ja ik heb daarna, toen men mij ten dode vervolgde, dien gered, die mij zonder oorzaak benauwde 2)!

1) David doelt hier op zijne verhouding tegenover Saul als de beste weerlegging van de tegen hem  uitgestrooide  verwijtingen;  terwijl  hij  echter  de  betuiging  zijner  onschuld  geheel algemeen uitspreekt, bewijst hij dat zijn gedrag tegenover Saul niet iets was dat alleen stond, maar dat in zijne handelwijze geworteld was..

2) In het Hebr. Waächaltsah tsoreri rekam. Beter: en mijn wederpartijders zonder reden heb beroofd. De zin gaat toch in het tweede gedeelte door. En daarop volgt dan in vs. 6: Zo vervolge enz. David is er van overtuigd, en daarom kan hij zo spreken, dat hij aan het hof van Saul niet onbillijk, niet onrechtvaardig heeft gehandeld tegenover hen, die zich nu als zijne tegenpartijen openbaren.

6. Zo vervolge de vijand mijne ziel 1) ten allen tijde, gelijk hij het heden doet, en ik zal erkennen, dat het verdiend is, en hij achterhale ze, en vertrede mijn leven ter aarde; dan zal ik niet meer om redding bidden (vs. 2 vv.), en hij doe mijne eer, mijne ziel, die als hetgeen hem

boven de dieren verheft, zijn sieraad is (Psalm 16: 9; 30: 13; 57: 9; 108: 2 stof des doods (Psalm 22: 16) wonen. Sela. (Psalm 3: 3).

1) Ziel is hier in den zin van, leven, het natuurlijke leven, niet het geestelijk leven. David wil zeggen, dat, indien het waar is, dat hij kwaad met goed had vergolden, hij zich er niet tegen zal verzetten, dat de vijand zijn leven neme. Maar zo zeker is hij ervan, dat dit niet het geval is, dat hij in het volgende vers den Heere oproept, om hem van zijn benauwers te verlossen.

7.

II. Vs. 7-10. Door den schrik over het onrecht en de boosheid aangegrepen, welke vrij op deze aarde woelen mogen, terwijl toch een heilig God over haar heerst, wien  geen goddeloze welgevallig is, roept David met een hartroerend hulpgeschrei de Goddelijke gerechtigheid op, om haar ambt op aarde te vervullen.

7. Sta op, HEERE! bestijg Uw rechterstoel in Uwen toornen laat de vijanden niet langer zo ongehinderd voortgaan, verhef U om de verbolgendheden mijner benauwers, en ontwaak tot mij; hebt Gij tot hiertoe u gehouden, alsof Gij sliept, sta op; Gij hebt het gericht bevolen, Gij hebt zelf de handhaving van het recht bevorderd, hoe zoudt Gij dan het recht met voeten kunnen laten treden?

8. Zo zal de vergadering der volken U omsingelen 1); keer dan boven haar weer in de hoogte 2).

1) De dichter stelt hier de schare der volken voor als omringende den troon, den rechterstoel Gods. Beter is het dan ook te vertalen: De vergadering der volken omringen U. Het tweede gedeelte duidt aan, dat de rechtshandel is afgelopen en de Heere als overwinnaar weer naar Boven stijgt.

2) Daar de bijzondere, richtende werkzaamheid Gods slechts een uitvloeisel der algemene is, zo bidt de zanger vooreerst, dat de laatste zich ontvouwe. "Gij hebt het gericht bevolen: zo kom dan tot het wereldgericht, en richt ook tussen mij en mijne vijanden." De inkleding van deze is ontleend aan de in het Oosten heersende wijze van recht spreken, waar de koning, omgeven door de menigte van strijdende partijen, den troon bestijgt en dan recht spreekt. De Heere zal dan van Zijnen hogen zetel in den hemel nederdalen en rondom zich alle volken der aarde verzamelen; na het gerecht gehouden te hebben keert hij echter naar den hemel terug (Genesis 17: 22)..

9. De HEERE zal den volken recht doen 1): richt mij HEERE! naar mijne gerechtigheid; en naar mijne oprechtheid, die bij mij is 2).

1) De dichter wordt hier Profeet. Hij voorspelt het hier, dat de Heere de volken recht zal doen en richten. Hij had gebeden, dat de Heere Zich als Rechter mocht openbaren, hier vraagt hij, dat het waarlijk zo zal geschieden. God is niet alleen de bestuurder der wereld, maar ook de rechter der wereld, en als zodanig is het volkomen waar, dat de geschiedenis der wereld, het

gericht der wereld is. God spreekt en God openbaart Zich in de geschiedenis, zowel in die van het enkele mensenleven, als in die van het leven der volken. De toekomst des Heeren is dan ook niet anders dan de eindstrofe van Zijn rechten der wereld al de eeuwen door.

2) Wanneer iemand vrede met God gemaakt heeft ten opzichte van alle zijne zonden en dit op grond van vrije genade, door het offer van den Middelaar, dan kan hij met betrekking tot zijne vijanden, in een bijzonder geval, zich op Gods rechtvaardigheid ter beslissing beroepen.

10. Laat toch de boosheid der goddelozen, die in Saul hunnen vertegenwoordiger hebben, een einde nemen,  maar  bevestig  den rechtvaardige,  mij met  al degenen,  die zich rondom mij verzameld hebben (1 Samuel 27: 7 ), Gij, die a) harten en nieren beproeft, o rechtvaardige God! 1) Gij alleen, die het binnenste doorziet, zijt in staat om naar eis U rechtvaardig in den toorn of rechtvaardig in genade te bewijzen.

a) 1 Kronieken 28: 9. Jer. 11: 20; 17: 10; 20: 12.

1) Voor zover wij een onbevoordeeld geweten voor ons hebben, wanneer wij onrechtvaardig benadeeld of belasterd worden, zo mogen wij onder het lezen of zingen van deze verzen, ons beroepen op den rechtvaardigen God, en wél verzekerd zijn, dat Hij onze rechtvaardige zaak, als de Zijne zal aannemen en vertrouwen, en eens ten zekere dage, vooral op den laatsten dag des oordeels, ons recht zal doen voortschijnen, als het licht op den middag..

11.

III.  Vs.  11-14.  Met  een rustiger  geworden gemoed,  zegt  hierop  David  zelf,  dat,  hoewel menselijke kleinmoedigheid het ook anders mene, toch de gerichten Gods iederen dag nieuw zijn, en wanneer Hij met deze toeft, dit slechts geschiedt, om te wachten, of de mens zich bekere.

11. Mijn schild is bij God 1); Hij heeft het op Zich genomen, mij als een schild te bedekken, Hij, die de oprechten van hart 1) behoudt, die allen, welke zich aan Hem met een oprecht hart hebben toegewijd, een getrouw Heiland is.

1) Het is niet te verwonderen, dat David met zijne gebeden zijne overdenkingen vermengt, waardoor hij zich met vertrouwen bezielt. Want hoe snel zij ook tot God opstijgen, terstond zinkt  onze  levendigheid  in,  of  neigt  zij  tot  slapheid,  indien  zij  niet  nieuwe  krachten verzamelt..

Hiermede wil de man naar Gods hart zeggen, dat  hij gedragen wordt door de almachtige bescherming van zijn Verbonds-God. En van daar, dat hij niet alleen veilig is onder de hoede van zijn God, maar ook zeker, dat de Heere zijne vijanden zal verdelgen.

2) Zo even heeft David in het vorige vers gezegd, dat de Heere de harten en nieren proeft, dat Hij  dus  let  op  de  innerlijke  gesteldheid  van  den  mens,  op  zijne  aandoeningen  en  zijne begeerten. Welnu, David schroomt dit onderzoek en beproeven niet, want hij is zichzelven

bewust, dat de uitgangen van zijn hart, dat de begeerten zijner ziele uitgaan naar den Heere, en naar Zijn Met, naar Zijn dienst.

Oprechten van harte is een andere uitdrukking voor, rechtvaardigen.

13. Indien hij, tegen wien des Heeren toorn zich openbaart,zich niet bekeert, tegen Gods wens en bedoeling met dat sparen en openbaren van Zijnen toorn handelt, zo zal Hij Zijn zwaard wetten,  zich  gereed  maken  om  plotseling  ten  verderve  te  komen,  Hij  heeft  zijn  boog gespannen en dien bereid, dien reeds aangelegd.

14. En heeft dodelijke wapenen voor hem gereed gemaakt 1); Hij zal Zijne pijlen tegen de hittige  vervolgers  te  werk  stellen  2),  met  ontbrandbare  stoffen  omwikkeld,  gelijk  de belegeraars doen, om wat de pijlen treffen in vlammen te zetten.

1) De profeet neemt uit ene grof menselijke gelijkenis lering, opdat de goddelozen verschrikt worden; want hij spreekt tegen onverstandige en verstokte mensen, die den ernst van het Goddelijk gericht, waarvan hij te voren gesproken heeft, niet willen verstaan, tenzij het hun onder de gelijkenis van menselijken ernst aangetoond worde..

Het is opmerkelijk, dat bij Sauls dood werkelijk de boog en het zwaard te zamen hun aandeel hadden (1 Samuel 31: 3 vv.).

2) In het Hebr. Chitsaw ledolekim jifâl. Beter: Hij maakt Zijne pijlen brandend. Zwaard en boog zijn de wapenen van de Oosterlingen, en hier zijn ze beelden van oorlog en pestilentie. De hoog, waarmee de pijlen worden afgeschoten, is hier niet de handboog, maar die, welke met de voeten wordt getreden en opgetrokken, waardoor de pijlen sneller en met meer kracht worden voortgedreven.

15.

IV. Vs. 15-18 Heeft de Psalmist in het vorig gedeelte zijnen persoonlijken geest geopenbaard, in den wens naar bekering van al zijne vijanden. zo heeft hij toch tevens reeds te kennen gegeven, dat de hoop daarop ene vergeefse is. Zo ziet nu tenslotte zijn oog in de toekomst, daar merkt hij op, hoe de verharde booswicht, die zich niet wil bekeren, zijn eigen rechter en beul zal zijn.

15. Ziet a), hij, die mij nu nog vervolgt, is in arbeid van ongerechtigheid, heeft boosheid in den zin, en is zwanger van moeite, van ellende, die hij over mij wil brengen; hij zal leugen baren 1), hij zal zich jammerlijk bedriegen en het slachtoffer zijner eigene boosheid worden.

a) Job 15: 35. Jes. 59: 4.

1) David beschrijft den goddeloze als iemand, die zijn eigen val, zijn eigen schande en zijn eigen straf uitwerkt. Als iemand, die meer arbeid doet, om zijn ondergang te berokkenen, dan het  hem  kosten  moest  en  zou  als  hij  zijne  behoudenis,  welstand  en  zaligheid  wilde

bevorderen. Eerst bezigt hij het heel d van een barende vrouw, die een misdracht ter wereld brengt, daarna dat van een werkman, die een harden arbeid doet, om een put te graven, in welken hij zelf neervalt en omkomt. Dit geldt voornamelijk hen, die tegen Gods, volk alle kwaad berokkenen, en zich aan hun of in het leed van hun naaste zich verlustigen..

16. a) Hij heeft enen kuil gedolven, en dien uitgegraven1), dien zeer diep gemaakt, maar hij is gevallen in de groeve, die hij gemaakt heeft.

a) Joh 4: 8. Psalm 9: 16; 10: 2; 35: 7 vv.; 57: 7.

Zie, hoe juist hij den woedenden toorn uitdrukt, dat hij niet slechts zegt: "hij heeft enen kuil gedolven," maar er bijvoegt: "en die uitgegraven." Zo leggen zij er zich op toe, om dien kuil te graven en het gat te maken; alles beproeven zij, alles zoeken zij om den onschuldige te verderven en maken het zo zij kunnen; zo deden de Joden: hoewel zij zich haastten Christus te doden en al hun streven daarheen gericht was toch waren zij niet tevreden, dat Hij een gewonen dood stierf, maar brachten zij te weeg, dat Hij door den allerschandelijksten dood omkwam..

17. Zijne moeite, die hij gedaan heeft om anderen te doen omkomen, zal op zijn eigen hoofd wederkeren, gelijk een steen, op het hoofd nedervalt van dien, die hem in de hoogte geworpen heeft,  en  zijn  geweld,  dat  hij  tegen  zijnen  naaste  bedreven  heeft,  zal  op  zijnen  schedel nederdalen, zodat het hem verplettert 1).

1) In ontelbare gevallen vlechten zich de goddelozen hun eigene gesels en komen zij door hun eigenen misdaden om, gelijk Luther zegt: "Van waar zou ook God zo vele strikken krijgen, om alle dieven te hangen, wanneer zij het zich zelven niet deden, en gelijk de profeet (Jes. 1: 31) zegt: "De sterke zal wezen tot grof vlas en zijn werkmeester tot ene vonk, en zij zullen beiden te zamen branden en er zal geen uitblusser wezen.".

18. Ik zal reeds nu, hoewel zulk ene openbaring van God als den Almachtigen en genadigen Rechter nog in de toekomst is, den HEERE loven naar Zijne gerechtigheid, waarmee Hij de aarde bestuurt, en ik zal den naam des HEEREN, des Allerhoogsten psalmzingen; ik zal de grote deugden Gods met snarenspel verheffen.

Dewijl tot  dat  doel God de zijnen bevrijdt, opdat  zij Hem hun beste offeranden des lofs zouden toebrengen, verzekert David hier, dat Hij voor de ontvangene bevrijding dezen dank zal toebrengen, en tegelijk bevestigt hij, dat het volstrekt niet twijfelachtig is of duister, dat het een werk Gods is, dat hij van den dood is verlost. Hij zou toch niet in waarheid en van harte aan God den lof van zijn redding toeschrijven, indien hij niet werkelijk er van overtuigd was  geweest,  dat  hij op  aarde  op  bovenmenselijke  wijze  was  bewaard.  Waarom hij niet slechte verzekert, dat hij aan zijn Bevrijder dankbaarheid verschuldigd is, maar in hoofdzaak verzekert hij, wat hij in den gehelen Psalm heeft uitgesproken, dat hij het leven aan Gods genade is verschuldigd, dewijl Hij niet had toegelaten, dat hij door Saul was vernietigd. De rechtvaardigheid Gods wordt op deze plaats voor Zijn trouw genomen, welke Hij toont aan Zijne dienstknechten in het beschermen van hun leven. God houdt niet Zijne rechtvaardigheid

innerlijk verborgen, maar doet die te voorschijn komen tot ons nut, wanneer Hij ons tegen alle onrechtvaardig geweld verdedigt en van onderdrukking bevrijdt. Ja, ofschoon wij door de goddelozen worden bestreden, toch bewaart Hij ons ongeschonden..

Hier ziet men, dat hij in het begin waarheid gesproken heeft, toen hij zei: "Heere, mijn God! op U betrouw ik," want terwijl wij aan anderen ontelbare malen den dank schuldig blijven, nadat wij ontvangen hebben, brengt David den dank, nog voordat hij ontvangen heeft, en zingt  hij  des  Allerhoogsten lof,  terwijl zijn tegenwoordige toestand  nog  eigenlijk  die der klaagliederen is..

Gezegende Heiland! in vervolging, in lijden, in lastering hebt Gij altijd nog den voorrang. O! welk ene genade, op den weg der beproeving U te zien, die Uwe Kerk en Uw volk voorgaat en den weg door uw eigen vlekkeloos voorbeeld tekent. Door welk ene zachtmoedigheid was Uw weg gekenmerkt.  Laat  onder  alle vervolgingen,  welke in onze kleinere beproevingen onzen weg kenmerken, een oog op Jezus ons bemoedigen en onze harten vertroosten..

PSALM 8.

GODS VADERLIJKE ZORG VOOR DEN MENS.

1. Een psalm (Psalm 3: 1) van David, voor den opperzangmeester (Psalm 4: 1) op de Gitthith, een snareninstrument, of ene zangwijze, die van de Filistijnse stad Gath haren naam had (1 Kronieken 25: 31 ).

Wat nu de Psalm zelf betreft en waarop hij doelt is voornamelijk te bezien. David stelt zich wel voor ogen, de verwonderlijke deugd en ere Gods in het scheppen en besturen van de gehele wereld, maar deze zijde slechts even aanroerende, verwijlt hij bij de beschouwing van de hoogste Goedheid jegens ons. En zeker, ofschoon er zeer overvloedige stof is in de gehele ordening der natuur, om God te verheerlijken, dewijl wij echter door eigen ondervinding meer worden opgewekt,  vermeldt  David niet  zonder  oorzaak met  opzet  zijne bijzondere gunst jegens het menselijk geslacht. Dewijl dit toch de meest in het oog vallende spiegel is, waarin wij Zijn glorie kunnen beschouwen. Het is echter verwonderlijk, waarom hij met een uitroep begint,  waar  de  zaak  zelf eerder  pleegt  verhaald  te  worden,  dan  dat  men  terstond  hare grootheid verhef. Maar indien wij vasthouden, wat ook elders gezegd wordt, dat hij niet met woorden  kan  uitdrukken  de  grootheid  der  werken  Gods,  dan  zal  het  ons  volstrekt  niet verwonderlijk  toeschijnen, dat David met dezen vorm van spreken bekent, dat hij tot het verhalen er van onbekwaam is. Dewijl dus David de onschatbare genade, waarmee God het menselijk  geslacht  verwaardigd  heeft,  bij zichzelven overweegt,  gevoelt  hij,  dat  alle zijne gedachten wegzinken en overstelpt worden, en roept uit, dat het een zaak is, der bewondering waardig, dewijl zij met woorden niet kan worden uitgedrukt..

2.

Deze Psalm is niet, gelijk velen aannemen, uit den tijd toen David nog op Bethlehems velden de kudden van zijnen vader Isaï weidde (1 Samuel 18: 13 ). Uit veel latere jaren, toen hij een

beproefd man was, en de Geest der profetie zijne woorden steeds meer tot woorden der voorzegging maakte van Hem, die na hem op zijnen troon zitten en Israël tot de beloofde heerlijkheid voeren zou, hebben wij hier een lofpsalm. Hij is in den nacht gedicht, en maakt tot een voorwerp van dank en lof datgene, wat in Genesis 1 gemeld wordt van de waardigheid van den mens, dien God tot Zijnen vertegenwoordiger op aarde geschapen had. Terwijl de heilige zanger daarbij alleen op de genade Gods ziet, die den mens zo hoog geplaatst heeft, zonder er op te letten, hoeveel de mens door de zonde daarvan verloren heeft, past de in den Psalm  vervatte  schildering,  slechts  op  het  begin  en  het  einde  van  de  geschiedenis  der mensheid op het midden echter, waarin wij sedert den val tot aan de eindelijke herstelling leven, past zij ten opzichte van den mens zelven slechts zeer onvolkomen, en heeft hare ideale waarheid slechts reëel in datgene, waarin de menselijke natuur de waardigheid, die in den eersten Adam verloren werd, weer bezit in den tweeden Adam. Dit maakt den Psalm tot enen middellijk Messiaansen, gelijk ook in Matth. 21: 16. Hebr. 2: 6 vv. en 1 Kor. 15: 27 op dezen gewezen wordt.

Vs. 2 en 3. Gods heerlijkheid openbaart zich op aarde door de pracht des hemels en op zo indrukwekkende wijze, dat zelfs kinderen die waarnemen, en door de bewonderende vreugde, die zij gevoelen, door den lof, dien zij stamelen, de dwaasheid van zijne verblinde lasteraars beschamen.

2. O HEERE, onze Heere! hoe heerlijk is Uw Naam 1) Op de ganse aarde! Gij, die Uwe majesteit gesteld hebt boven de hemelen 2); boven aan den hemel staan de bewijzen Uwer heerlijkheid.

1) De Naam is naar het spraakgebruik der oude wereld in ‘t algemeen en van de Hebreeën in ‘t  bijzonder  het  beeld  en  afdruksel  van  het  Wezen,  de  echo  Zijner  openbaring.  De  in Zichzelven verborgen God is zonder naam; openbaring daarentegen en naam zijn van elkaar onafscheidbaar, de naam komt uit de openbaring geheel van zelf voort, en hoe heerlijker de openbaring is, des te heerlijker de naam, des te voller en rijker van betekenis wordt hij..

Hoe heerlijk is de naam van Jezus in de wereld. Zijne vlees wording, Zijne geboorte, Zijn nederig  en  verborgen  leven,  Zijne  prediking,  Zijne  wonderen,  Zijn  lijden  en  sterven, opstanding en hemelvaart worden door de gehele wereld verheerlijkt. Van Zijnen godsdienst, van de giften en genadegaven des Geestes, van Zijn volk, Zijn Evangelie en van de predikers daarvan wordt overal gesproken. Geen naam is zo algemeen, gene macht of invloed zo alom ervaren, als die van den Redder der mensen..

2) De blik van den zanger rust ten tijde van den nacht op den sterrenhemel, en hoe meer hij in het aanschouwen van deze heerlijkheid zich verdiept, hoe meer het hem is. of zij in zulk ene majesteit daar is uitgegoten, dat er nauwelijks voor de aarde iets zou kunnen gebleven zijn, des te wondervoller is het hem, wanneer hij den blik naar beneden slaat, diezelfde openbaring van Goddelijke majesteit ook op aarde te ontmoeten..

3. Uit den mond der kinderkens, der jonge kinderen, en der zuigelingen hebt Gij sterkte 1), ene legermacht tot verdediging Uwer heerlijkheid en eer gegrondvest, om Uwer tegenpartijen

wil, welke U die eer willen ontroven, om den vijand, die tegen U woedt en den wraakgierige, die door U gekastijd in machteloze wraakzucht tegen U ontstoken is, te doen ophouden.

1) De bedoeling is, dat God, om Zijne Voorzienigheid groot te maken, niet nodig heeft de grote welsprekendheid der rethoren en zelfs geen geregelden vorm van taal, dewijl hij de stomme tongen der kinderen heeft, om haar juist en welsprekend genoeg te verheerlijken. Men kan echter vragen, in welken zin hij de kinderen maakt tot verkondigers van Gods ere. Dwaas redeneren zij, naar mijn oordeel, die menen, dat dit geschiedt, wanneer de kinderen gearticuleerd beginnen te spreken, dewijl als dan ook de intellectuele kracht der ziel zich openbaart, want toegegeven, dat de kinderen tot het zevende jaar aldus genaamd worden, hoe stellen zij het dan zich voor van hen, die aan de borst hangen, hoe die reeds welsprekend spreken. Niet minder past het, om de kleine kinderen en de zuigelingen allegorisch te houden voor  gelovigen,  die  door  Gods  Geest  worden  geboren,  geen  smaak  meer  hebben  in  het vroegere. En waarom nu de woorden van David geweld aangedaan, wanneer de eigenlijke zin zo  gemakkelijk  kan  worden  verstaan?  Kleine  kinderen  en  zuigelingen  nu  noemt  hij verdedigers, krachtig genoeg, om de Voorzienigheid Gods te verheerlijken. Waarom deelt hij die rol niet toe aan mannen, dan juist om ons te tonen, dat de kinderlijke tongen, vóórdat zij één woord kunnen uitbrengen, eerst door klanken spreken, hoe goedertieren God is jegens het menselijk  geslacht.  Want  vanwaar  is  er  voor  hen,  die  zo  pas  uit  de  baarmoeder  zijn voortgekomen. terstond voedsel hij de hand, zo God niet op bijzondere wijze het bloed in melk omzette? Van waar ook de takt om te zuigen, indien niet diezelfde God, door een hoger instinct, hun tongen daarvoor passend maakte?

Derhalve verkondigt  David hier,  om een zeer  goede reden,  dat  ofschoon  alle  mannelijke tongen het zouden verzuimen, de sprakeloze mond der zuigelingen geschikt genoeg is, om Gods lof te verkondigen..

In  de  uitdrukking  "sterkte"  ligt  ene  sterke  ironie;  tegenover  de  hevige  aanvallen  der godloochenaars  vormt  het  stamelen  der  kinderen  als  het  ware  een  verdedigingsburg,  die volkomen voldoende is.

Bij het woord zuigelingen hebben wij te denken, dat de kinderen der Hebreeën drie jaren lang gezoogd  werden.  Onze  Staten-overzetters  tekenen  hierbij  aan:  "Aan  welke  God  Zijne wonderlijke macht, goedheid en voorzichtigheid alzo bewijst, dat zij daarvan een krachtig en onwedersprekelijk bewijs zijn.

Niet  dat  de  kinderkens  en  zuigelingen  spraken,  maar  zij  verheerlijken  God  objectief, voorwerpelijk,  dat  is,  zij  geven  aan  de  volwassenen  stof  om  God  in  Zijne  werken  te verheerlijken, gelijk de hemelen, ‘t uitspansel, dag en nacht het doen (Psalm 19: 2,9).

De mond  van zuigelingen en kleine kinderen wordt  hier  gesteld tegenover  de macht  der vijanden Gods. De heerlijkheid en ere Gods wordt door die monden verhoogd. Die monden maken de tegenstanders beschaamd. Wij hebben hier hetzelfde danklied, wat ook de Apostel uitspreekt dat de Heere het kleine, zwakke en geringe heeft uitverkoren, om het sterke te beschamen.

Dat we hier werkelijk met natuurlijke kinderen en niet met geestelijke kinderen Gods te doen hebben, blijkt duidelijk uit de eigen uitspraak des Heeren Jezus Christus op Zijn tocht naar Jeruzalem.

4.

II.  Vs.  4-9.  Wanneer  men  deze  heerlijkheid  en  grootheid  Gods  die  zich  aan  den  hemel openbaart,  bedenkt,  hoe  moet  het  daar  met  aanbiddende  bewondering,  met  innigen  dank vervullen, dat God Zich zo ontfermd heeft over den zwakken mens, die geen blik van Hem waardig is, hem met heerlijkheid begenadigt, tot Zijnen stadhouder op aarde stelt, en hem de heerschappij over de aarde overgegeven heeft.

4. Als Ik Uwen hemel aanzie, het werk, het borduursel Uwer vingeren, de maan en de sterren, die Gij bereid hebt:

5. Zo moet ik uitroepen a): Wat is de mens dat Gij zijner gedenkt 1), aan hem Uwe bijzondere opmerkzaamheid wijdt? en wat is de zoon des mensen 2), dat Gij hem bezoekt, hem Uwe bijzondere zorg doet ondervinden?

a) Job 7: 17. Psalm 144: 3. Hebr. 2: 6).

1) De profeet wil zeggen: Gods wonderbare goedheid komt daardoor nog te helderder aan den dag, dat Hij, de grote Schepper, wiens almacht aan den hemel glinstert, een zo ellendig en onwaardig schepsel met  den hoogsten roem versieren en met  ontelbare schatten verrijken wilde..

Wellicht ligt op den achtergrond van Davids voorstelling ook de grootste aller genadegiften Gods, welke in het Nieuwe Verbond geopenbaard is (Hebr. 2: 6); want in Christus heeft ons bezocht de Opgang uit de hoogte, in Hem stijgt de mens tot de oorspronkelijke waarde en heerlijkheid, door welke hij over de wereld zal heersen.

Veel minder wondervol is het, dat God zulk ene wereld als deze gemaakt heeft, dan dat hij, die  zulk  ene  wereld  maakte,  op  den  mens  kan  letten  in  diens  gevallen  toestand,  en  de menselijke natuur met Zijne redding bezoeken.

2) Onder Zoon des mensen hebben we hier niet in de eerste plaats den Zoon des mensen te verstaan,  maar  den  mens,  zoals  hij  uit  de  hand  Gods,  naar  Zijn  beeld  geschapen,  is voortgekomen. Calvijn tekent dan ook zeer juist hier aan: "Eerst zegt hij, dat Hij hem met zo veel heerlijkheid heeft versierd, dat zijn toestand niet verre beneden de Goddelijke en hemelse ere is. Vervolgens vermeldt hij de uitgestrekte heerschappij en macht over  alle creaturen, waaruit blijkt, tot hoe hogen graad van waardigheid God hem heeft verheven. Ik voor mij twijfel niet, of hij vermeldt al de uitstekende genadegaven, welke verklaren, dat de mensen naar het beeld Gods geformeerd zijn en geschapen, in de hope op een gelukkig en onsterfelijk leven."

Want wel beroept men zich op Hebr. 2: 7, maar wat hier de dichter van den mens zegt, zoals hij uit Gods hand voortkwam, dat past de Apostel toe in zijn hoogste volkomenheid op den Zone Gods en des mensen, dewijl Christus Jezus de tweede Adam is.

6. En hebt hem een weinig minder gemaakt dan de engelen 1) (Hebr. "Elohim" = God), Gij hebt  hem ene bijna goddelijke waarde toegedeeld, door hem tot heer der aarde te stellen (Genesis  1:  26  vv.;  9:  2),  en  hebt  hem  met  eer  en  heerlijkheid  gekroond  1),  tot  enen onderkoning gemaakt?

1) Breng dit loflied terug tot het verhaal der schepping, waaruit het genomen is, dan zult gij gevoelen, met welk ene majesteit de mens voor ‘t eerst ver schijnt.

In Hebr. 2: 6-9 worden vs. 5 en 6 van onzen Psalm op de heerlijkheid van Christus toegepast en van Zijne heerschappij over al het geschapene verklaard. Daarom hebben ook de oudere uitleggers dezen Psalm van den Christus verklaard. Het is echter duidelijk, dat David hier van het menselijk geslacht in het algemeen spreekt. Deze heerlijkheid was echter in het paradijs, en  de  mens  bezit  haar  alleen  in  den  Heere  Jezus  Christus,  voor  zo  ver  hij  met  Hem gemeenschap heeft..

2) De Psalmist noemt niet zozeer de oorspronkelijke rechtvaardigheid, als wel de heerschappij der mensen over de aardse schepselen ere en heerlijkheid..

Ook hieruit is het duidelijk, dat David in de eerste plaats denkt aan den mens in zijn rechtstaat vóór den val, want  wat  wij hier lezen is kennelijk terugslag op het  Scheppingsverhaal in Genesis l. De dichter beschouwt den mens in het licht zijner oorspronkelijke bestemming. En vandaar, dat hij in de volgende verzen aangeeft, waarover zijn heerschappij gaat, én over de dieren des velds, én over het gevogelte des hemels, én over de dieren der zee.

Het is waar, de dichter weet het, dat door den val die macht is verdonkerd en verduisterd, maar de dichter is een profeet en voor den profeet bestaat er geen afstand of tijd. In den geest ziet hij eenmaal weer, dien tijd aanbreken, dat in Zijn Zoon, naar het vlees, weer hersteld zal worden, wat in het Paradijs was verloren.

7. Gij doet hem heersen over de werken Uwer handen, de aardse schepping a); Gij hebt alles onder zijne voeten gezet, alles aan hem onderworpen:

a) 1 Kor. 15: 27.

8. Schapen en ossen, allen die; ook mede de dieren des velds,

9. Het gevogelte des hemels, en de vissen der zee; hetgeen de paden der zeeën doorwandelt, benevens de vissen al de overige bewoners van het water. (Genesis 1: 21).

Terwijl de Psalm enkel en alleen Gods gave en instelling op het oog heeft, beschouwt hij niet, wat de mens daarvan verwoest en vernietigd heeft. Dat echter, hetgeen den mens hier wordt,

in ene zekere mate ook na den val hem nog eigen is, blijkt, behalve uit het woord in Genesis 9: 2, uit de dagelijkse ervaring. Geen schepsel is zo sterk, zo verwoed, zo slim, dat niet de mens, die betrekkelijk een der zwakkere schepselen is, op den duur zijn meester wordt (Jak. 3: 7). Desniettemin is er in dit opzicht een groot verschil tussen den toestand vóór en dien na den val. Vóór dien was de gehoorzaamheid jegens den door God gestelden plaatsvervanger een vrijwillige, na dien stonden der mensen onderdanen tegen hem op, als hij tegen zijnen Beheerser. Hij moet tegen hen, even als tegen de weerstrevende aarde,  een zwaren strijd ondernemen,  moet  allerlei  listen  en  kunsten  aanwenden,  en  zo  hij  al  over  het  algemeen overwinnaar blijft, lijdt hij toch in bijzondere gevallen menige nederlaag..

Van die soort van heerschappij, van welke het heet: "Hij spreekt en het is er; Hij gebiedt en het staat er," is weer enig denkbeeld ontstaan, sedert wij het ware en volkomene evenbeeld Gods op aarde gezien hebben; hoe het door Zijnen heiligen wil alleen de ziekte wegneemt, en over den dood den scepter zwaait, over den storm gebied voert en over de golven der zee wandelt. Door den Zoon, die alleen vrij maakt, kunnen ook wij vrij worden (Joh. 8: 36) en dit is dan de oorzaak, waarom dit woord van den Psalm, dat alles aan zijne voeten onderworpen is in het N.Testament (1 Kor. 15: 27) voornamelijk op Dien toegepast wordt, in Wien de mensheid en Godheid in volkomene eenheid verschenen is..

Het  is  goed,  dat  de  mens  niet  vergeet,  dat  hij  tot  mens  geschapen  werd  en  enen voortreffelijken aanleg en schone vermogens boven het redeloze vee ontving, opdat hij zich niet aan het onvernuftige dier gelijk stelle of daar beneden verlage, en alleen beseffe, dat God hem tot  mens gemaakt,  en voor  de onsterfelijkheid  het  aanzijn gegeven  heeft; maar  niet minder goed en noodzakelijk is het, dat hij niet vergete, dat hij een ellendig stof bewoner en schuldig kind van Adam is, opdat hij het wete en gevoele, dat hij al zijne mensenwaarde door de zonde heeft verloren, en hij zich vernedere en verootmoedige voor God; goed zal het bovenal daarom  zijn,  dat  hij zijne  herstelling  in  Christus  zoeke,  in  Hem,  die  een  weinig minder geworden is dan de engelen van wege het lijden des doods, maar die daarom ook de Redder, de Hersteller van Zijne broederen werd.

10.

III. Vs. 10. Met dezelfden jubeltoon, waarmee de Psalm begint eindigt hij ook; het thema, Gods grootheid en des mensen grootheid wordt scherp en bepaald op den voorgrond gesteld: Ja, groot is God niet minder dan in de heerlijkheid des hemels in de waarde, die Hij in de volheid Zijner liefde en neerbuigende genade den mensen gegeven heeft.

10. O HEERE, onze Heere! hoe heerlijk is Uw naam op de ganse aarde (vs. 2)!

PSALM 9.

DANKLIED VOOR ENE OVERWINNING OP DE VIJANDEN BEHAALD.

1.  Een  psalm  (Psalm  3:  1)  van  David,  voor  den  opperzangmeester  (Psalm  4:  1),  Op Mûth-Labben 1), begeleid door een muziekinstrument van dien naam, of op ene door dat woord aangegevene wijs te zingen.

1) Het woord wordt op verschillende wijzen overgezet. Sommigen vertalen het "over den dood  desgenen, die tussenbeide stond," waarmee dan Goliath zou bedoeld zijn, die Israël beschimpte, als hij tussen de beide legers stond. Anderen "over den dood des zoons" namelijk van Absalom. (vgl. 1 Kronieken 25: 31). Weer anderen houden het voor één woord (vgl. Psalm 48: 15; 46: 1), hetwelk Luther met het volgende Nbl (wit) vertaalt: "van de schone jeugd," terwijl hij meent, dat deze Psalm moet gezongen worden op de wijze van een lied, dat met die woorden zou aanvangen. De Wette vertaalt het eerste woord door "met meisjesstem" en het tweede: "voor Ben," welke 1 Kronieken 15: 18 onder de muzikale Levieten genoemd wordt. Doch ten onrechte. Hoogstwaarschijnlijk geeft het aan de wijze van een volkslied: de dood is bleek, of de bleke dood. Luther’s vertaling is geheel verkeerd.

2.

Toen David zijne oorlogen met de Filistijnen gelukkig ten einde gebracht had, zo zeiden wij bij 2 Samuel 21: 22, zong bij den Heere dit danklied, dat op dezelfde wijze begint (vs. 2 en 3) als Psalm 7 (in vs. 18) eindigt. Die beide volgen niet op elkaar, omdat het Boek een voorbeeld wil geven van de verheerlijking van Gods naam op aarde, daarom moest Psalm 8 voorafgaan. In den grondtekst is de Psalm naar de orde der letters in het Hebr. Alfabet gedicht 1); toch is dit niet streng doorgevoerd, omdat altijd de vorm aan de gedachte, die de ziel des dichters beweegt  ondergeschikt  moet  blijven  en  eerder  de  vorm  dan  het  wezen  lijden  moet;  de volgende 10de Psalm neemt dan weer enkele letters op, die hier ontbreken, terwijl die in het midden van het Alfabet begint, dit is reeds een uitwendig bewijs, dat de beide Psalmen bij elkaar behoren.

1) De alfabetische vorm is niet slechts een toegift voor het oog, een uitwendig sieraad, maar de lierdichter (vgl. het alfabetische lied ter ere van ene deugdzame huisvrouw in Spreuken 31: 10 vs.) beschouwt de rei der spraakelementen als den trap, op welken hij den leerling tot het heiligdom der wijsheid opvoert, of als ene kast met vele afdelingen, in welke hij de proeven van zijne wijsheids-lessen neerlegt de lierdichter (dichter van liederen des gevoels, vgl. Psalm 9, 10, 25, 34, 37, 111, 112, 119, 145) acht het al de klavier, waarop hij alle toetsen aanraakt, om zijn gevoel geheel en al uit te drukken; ook de Profeet versmaadt het niet, gelijk uit Nah. 1: 3-7 te  zien  is,  om aan de opvolging der letters invloed toe te staan op de reeks der gedachten..

I.  Vs.  2-7.  De  Psalmist  prijst  vooreerst  die  ervaring  van  den  zegerijken  bijstand  des Allerhoogsten,  welken  hij  onlangs  in  den  strijd  met  zijne  vijanden  ondervonden  heeft. Vooreerst wekt hij zich zelven op  tot een vrolijk prijzen van den Heere (vs. 2 en 3) zet vervolgens dit danken voort door er reden van te geven (vs. 4 en 5), en breidt dit uit, door de zo even beleefde gerichtsdaad van God, in verband met vele andere, die voorafgegaan zijn, te beschouwen (vs. 6 en 7). De hier aangegevene afdelingen omvatten de vijf eerste letters van het Hebr. alfabet, op deze wijze, dat, terwijl het eerste gedeelte den Alfabetische vorm streng

vasthoudt,  door  viermalen de Alfa te gebruiken,  de tweede afdeling slechts met  de Beth begint, en de derde zich tussen Gimel en He verdeelt, terwijl de daar tussen liggende Daleth geheel wordt overgeslagen.

2. Ik zal den HEERE loven, de huichelaars doen het slechts met den mond of met een half hart; ik zal het doen met mijn ganse hart1); ik zal al uwe wonderen vertellen, de betoningen van Uwe genade en hulp, die Gij mij hebt laten ondervinden, en die boven menselijk bidden en denken zijn.

1)  De uitdrukking,  met  mijn ganse hart,  wil hier  en overal zeggen,  met  al de kracht  en vermogens der ziele, die zich in zijn hart verenigen. Wanneer de man naar Gods hart hier een nationaal zegelied bij zijn harp zal zingen, dan is het  zijne begeerte, om in dat lied al de kracht  en  vermogens  zijner  ziele  te  verenigen,  opdat  de  naam des  Heren  enigszins  naar waarde worde verheerlijkt.

3. In U zal ik mij verblijden, en van vreugde opspringen in U, die de geestelijke vreugde welke ik gevoel, zelf in mijn hart gewerkt hebt (Rom. 14: 17), ik zal Uwen naam, dien Gij opnieuw zo aan mij verheerlijkt hebt, psalmzingen, o Allerhoogste!

4. Omdat mijne vijanden, die Filistijnen, die met herhaalde aanvallen tegen mij streden (2 Samuel 8: 1), achterwaarts gekeerd, tot terugkeren gedwongen, gevallen en vergaan zijn, en dit niet door mijne kracht, die niets is, maar door den toornigen blik van Uw aangezicht 1) (Psalm 21: 10. Exodus 14: 24 vv.).

1)  Uit  den  grondtekst   blijkt  duidelijk,  dat  dit  lied  gezongen  is  onmiddellijk  na  de overwinning,  die  de  Heere  David  over  zijne  vijanden  had  gegeven.  Hij  ziet  ze  nog achterwaarts keren, gevallen en vergaan door Gods toorn en gramschap. Want neen, David schrijft  zich zelven, zijne kunde, zijn krijgsmansdoorzicht  de zege niet  toe, maar aan den Heere en Hem alleen.

5. Want Gij hebt mijn recht gehandhaafd, en mijne rechtszaak afgedaan, haar verdedigd tegen allen, die haar bestreden (2 Samuel 5: 17 vv. ): Gij hebt gezeten op den troon, o Rechter der gerechtigheid, en de overwinning gegeven, daar waar het recht was!

1) Wij zijn verzekerd, dat het oordeel Gods naar waarheid is, en dat geen onrecht in hem plaats heeft. Het zij verre van God, dat hij het recht verkeren zou. En al schijnen er thans enige ongeregeldheden in de bedelingen der voorspoed, deze en andere moeten ons geloof in Gods rechtvaardigheid niet verzwakken, maar hetzelve te meer sterken, omdat Hij alleen ter Zijner tijd en in het laatste oordeel wel zal weten, recht te maken, want Hij zal nooit dulden, dat iemands onschuld straffeloos verdrukt of vertreden worde..

God en mijn recht zijn verenigd door het geloof, dewijl God leeft, zal mijn recht nooit van mij worden genomen. Indien wij de zaak en de eer van onzen God zoeken te handhaven, mogen wij aan verwijten en laster blootstaan, maar het is een rijke troost zich te herinneren, dat Hij,

die op den troon zit onze harten kent, en ons niet zal overgeven aan de onwetende en onedele beoordelingen van dwalende mensen..

Dat is het rechte vertrouwen, dat aan legers en aan hun veldheren moed in de harten kan storten, wanneer  zij zich daarvan bewust mogen zijn, dat zij voor ene rechtvaardige zaak strijden en het slagveld niets anders is dan de plaats, waar de Wereldbestuurder rechtspreekt en doet. Want al is het, dat God het dikwijls toelaat, dat op het slagveld de onrechtvaardige overwint, zo  is toch  zulk ene overwinning altijd slechts een voorbijgaande, die, zo  in de harten der overwonnenen de heilige vlam niet wordt uitgeblust, welke het bewustzijn van ene rechtvaardige zaak doet ontbranden, met het bezwijken der onrechtvaardige machten moet eindigen; ja zulke voorbijgaande nederlagen van hen, die in enen rechtvaardigen strijd staan, moeten volgens den aard der zaak zelf tot een middel worden, om hun stoutheid en hunnen moed tot des te helderder vlam aan te blazen en zo ten laatste de overwinning te weeg te brengen..

6. Gij hebt, gelijk Gij vroeger menigmaal deed, zo ook nu weer de Heidenen gescholden, den goddeloze, die Uw Rijk zocht te vernietigen, door het woord Uwer almacht verdaan; want gelijk er een woord der Almacht is, dat schept (Genesis 1: 3), zo is er ook een woord der Almacht dat vernietigt. Gij hebt  hunnen naam uitgedelgd, tot in eeuwigheid en altoos, zo geheel dat met hen ook hun naam vergaat.

De inhoud van vs. 6 en 7 past het best, zonder dat het tot deze moet beperkt worden, op de Amalekieten die na de overwinningen van Saul en van David over hen bijna geheel van het toneel der geschiedenis verdwenen. Dat de overwinnaar voornamelijk aan hen gedacht heeft, aan hun lot de sterke kleuren ontleent, met welke hij de nederlagen der vijanden van Gods volk schildert, wordt ook waarschijnlijk door het verband, waarin het "Gij hebt hunnen naam uitgedelgd,"  "hunlieder  gedachtenis  is  met  hen  vergaan,"  (vs.  7)  tot  Exodus  14:  7  en Deuteronomium 25: 19 staat, vgl. ook Numeri 25: 2. "Amalek is de eersteling der heidenen, maar zijn uiterste is ten verderve." De schildering paste ook op de nederlaag der Kanaänieten en in David’s overwinningen over de Moabieten, Edomieten en andere vijanden..

7. O vijand! zijn de verwoestingen voleind in eeuwigheid{1} door uwen ondergang? en hebt Gij, o Heren de steden der tegenpartijen uitgeroeid, den vijand met al zijne wortels uit den grond  gerukt? Ja  geheel heeft  de  Heere  hen  verdelgd;  hunlieder  gedachtenis  is  met  hen vergaan.

{1} Of: De vijanden uitgeroeid tot eeuwige puinhopen. In dit vers werd dan ook door hetgeen volgt: het vergaan en voor eeuwig vergaan van de vijanden Gods voorgesteld. Als God recht en gerechtigheid doet, het recht der Zijnen handhaaft, dan kan het niet anders, of de vijanden worden voor eeuwig vernietigd. Maar wanneer de vijanden worden vernietigd, dan blijft Hij dezelfde tot in alle eeuwigheid. Dit laatste wordt in het volgende vers uitgedrukt.

Vs. 7 en 8 vormen in zekeren zin een tegenstelling.

8.

II. Vs. 8-15. Uit hetgeen de Heere aan hem gedaan heeft, leidt de heilige zanger voor zich en anderen af, wat Hij is, namelijk rechtvaardig en een Helper der verdrukten. Terwijl alzo ons gedeelte uit de geschiedenis de leer vormt, wordt God vervolgens als de eeuwige Beheerser en rechtvaardige Rechter der wereld voorgesteld, tegen Wie al het woeden der goddelozen niets vermag (vs. 8 en 9), en daarna voor den Beschermer en de hulp der Zijnen verklaard, bij Wie de bedrukten toevlucht vinden, en op Wie zij vast mogen vertrouwen (vs. 10 en 11). Deze God nu-het is de God, die op Zion Zijnen troon heeft gevestigd, is te loven en te prijzen. Toch Zijn de grenzen van Israël voor zijnen lof en voor de verheerlijking van Zijnen Naam veel te eng; Zijn heil moet nog doordringen in de gehele wereld (vs.12 en 13). De vier eerste verzen van ons gedeelte beginnen met de zesde letter van het alfabet, de Wau, het volgende met de Zain, de zevende letter en de laatste met de Cheth.

8. Alles wat tegen God is zal een einde nemen; maar de HEERE zal in eeuwigheid zitten op Zijn verheven zetel, waarvan geen macht der wereld Hem zal afstoten; Hij heeft Zijnen troon bereid ten gerichte 1), zodat, hoe ook menselijke toestanden wankelen en de vromen dikwijls lang  onderdrukt  worden,  ten  laatste  toch  alle  wegens  Gods  op  de  openbaring  Zijner rechtvaardigheid uitlopen.

1) Vooreerst zegt hij, dat God altijd zal zitten, waaronder hij verstaat, dat ofschoon het woest geweld der mensen zich hoog verheft en hun woede zonder mate te voorschijn treedt, God echter nooit van Zijn zetel kan verdreven worden. Evenmin is het mogelijk, dat Hij van Zijn ambt en macht als Rechter afstand doet, wat in het tweede lid duidelijker wordt uitgedrukt. Hij zegt toch, dat Hij niet slechts regeert, opdat Zijne majesteit en ere op verheven wijze schittere, maar opdat Hij de wereld in rechtmatigheid besture..

9. a) En Hij zelf zal, gelijk Hij in dit geval gedaan heeft, de wereld richten in gerechtigheid, en de volken oordelen in rechtmatigheden (Genesis 18: 25).

a) Psalm 96: 13; 98: 9.

10. a) En de HEERE zal een hoog vertrek 1), een toevluchtsoord, waar geen gevaar meer genaken kan (1 Samuel 23: 25 vv.; 26: 5 vv.), zijn voor den verdrukte, een hoog vertrek, ene voor den vijand ontoegankelijke plaats in tijden van benauwdheid, in zulke tijden, wanneer men den nood en de ellende diep gevoelt.

a) Psalm 37: 39; 46: 2; 91: 2.

1) Een hoog vertrek zinspeelt op dat vertrek in een vaste burcht, waar men, menselijker wijze, volkomen veilig was voor de pijlen en de werpspiesen der vijanden. Als de toren niet meer te verdedigen was, trok men zich terug in het hoog vertrek, om daar rustig te zijn voor de woede des vijands. Zo had David den Heere leren kennen. Dit gelooft hij van Hem voor de toekomst. Men kan ook vertalen: zijt daar een hoog vertrek, een bede, gegrond op de genoten ervaring van het ogenblik.

11. En die Uwen naam kennen 1) zullen op U vertrouwen, nadat zij deze zelfde ondervinding hebben opgedaan als ik  (vs.  4-7),  omdat Gij, HEERE! niet hebt verlaten degenen, die U zoeken, maar U voor hen de machtige en genadige betoont te zijn.

1) Er valt hier op te merken, dat hij aan de gelovigen toekent de kennis van God, dewijl hieruit de religie geboren wordt, welke door de onwetendheid en dwaasheid der mensen is uitgeblust. Verder ofschoon velen den naam Gods eenvoudig in plaats van God opvatten, zo meen ik toch, dat hier iets meer wordt uitgedrukt. Want  dewijl Zijn Wezen verborgen en onbegrijpelijk  is,  voor  zover  Hij  Zich  ons  openbaart,  wordt  Zijn  Majesteit  in  den  Naam gesteld..

1) Onder zoeken hebben wij hier te verstaan, een door het  geloof tot  Hem de toevlucht nemen. Wie in waarheid, door Zijne machtige genade, tot Hem met een kinderlijk geloof de toevlucht neemt, zal het ervaren, dat Hij hem niet verlaat. Het geloof is de band tussen God en de ziele, het instrument, waardoor hij alles uit de hand van Gods barmhartigheid ontvangt.

12. Psalmzingt daarom gij allen, die Hem als den beschermer Zijner gemeente leerdet kennen, den HEERE, die te Zion woont 1); verkondigt onder de volken, die nog buiten Zijn verbond staan en niets van Hem weten,  Zijne daden 2), waarmee Hij Zich aan Zijn verbondsvolk verheerlijkt heeft, opdat zij zich bekeren van hun valse goden.

1) Zo heet Hij, sinds zijn aardse troon, de Arke des Verbonds, op den berg te Jeruzalem ene plaats heeft ontvangen. Het is zijn bijnaam in het tijdperk van het koningschap, dat op het toekomende der belofte wees..

2) David niet tevreden met de bijzondere daad van dankbetuiging, wekt de gelovigen op, om gemeenschappelijke Gods Naam te prijzen. Niet alleen, omdat het de plicht is der vroomheid, dat  de  een  den  ander  opwekt,  maar  dewijl  de  verlossingen,  waarover  gehandeld  wordt, waardig zijn, om in het openbaar en op volkomen wijze verkondigd te worden; wat ook in het tweede lid helder wordt uitgedrukt, waar hij beveelt, dat zij onder de volken worden groot gemaakt. De zin is toch deze, dat zij niet genoeg naar waarde kunnen verheerlijkt worden, tenzij het gericht er van de gehele wereld vervult..

Als hier van daden sprake is, dan wordt in den grondtekst een woord gebruikt, dat het eerst in het lied van Hanna voorkomt, en later ook door de Profeten gebruikt wordt, om inzonderheid de grote en heerlijke daden Gods uit te drukken, het zijn de in het oog vallende daden Gods, die aan vriend en vijand bewijzen, dat Hij regeert en dat Hij Zijn Almacht op heerlijke wijze openbaart.

13. Want 1) Hij zoekt de bloedstortingen, Hij gedenkt die, opdat Hij ze wreke, en dat bloed op het hoofd der goddelozen geve; Hij vergeet het geroep der ellendigen niet 2), maar, laat Hij hen ook lang wachten, Hij snelt ter hunner redding toe.

1) Of: Dat Hij zoekt. Het woordje kie (ki) betekent toch èn wat èn dat. Maar dewijl hier in Vs 13 wordt aangeduid, wat verheerlijkt moet worden, moeten we hier vertalen. Dat Hij zoekt of

gezocht  d.i.  gewroken heeft.  Letterlijk  staat  er:  Dat  Hij zoekende de bloedstortingen,  ze gedenkt,  dat  Hij niet  vergeet  het  geroep der  ellendigen.  Met  andere woorden,  dat  Gods heerlijke daden hierin bestaan, Zijne grote daden deze Zijn, dat Hij wreekt en redt de ten bloede toe vervolgde gemeente. Het is derhalve voor het einde van den strijd, op geestelijk gebied, weer het lied der overwinning. Het is het woord, dat in alle tijden en in alle eeuwen Gods kinderen een hart onder den riem heeft gestoken, wat de kerk van Christus zich, wat hare zaken betreft, die Godes zijn, zo gerust aan den Heere, haar God, kon toevertrouwen-

In vs. 14 en 15 wordt het geroep der ellendigen vermeld. Want wel verklaren sommigen, dat David deze bede er tussen insluit, wetende dat hij nog niet van alle vijanden verlost is, maar ten onrechte. Het gehele lied is een overwinningslied. David staat hier voor dit ogenblik op de hoogte des heils, maar op die hoogte staande, vergeet hij niet, in welk oen diepte hij heeft verkeerd, hoe de Heere God hem uit de diepte heeft opgevoerd. Op  de hoogte des heils staande, herinnert David het zich nog wel, hoe hij als een smekeling voor zijn God heeft gebogen. En daarom, opdat hij zich niet verheffe, maar al de eer aan zijn God geve, daarom geeft hij hier melding van de bede uit de diepte in dit lied op de hoogte.

2) Het geroep is van velerlei aard: de zuchten roepen, de tranen roepen, het bloed roept, de angst der schepselen roept. Wanneer iemand dit geroep één uur zou horen, het hart zou hem breken. Ene moeder, een vader kunnen het roepen en wenen van hun kind niet vergeten, het dringt door het hart, het beweegt het hart ten gevolge der nauwe verwantschap. En hoe zou dan God het geroep Zijner kinderen vergeten, die uit Hem geboren, die uit Christus, die uit den Heiligen Geest geboren zijn, wier troost en toevlucht God alleen is, die gene hulp in de wereld hebben, hun roepen kan Hij niet vergeten.

14. Wees mij genadig, HEERE! in den nood, in welken ik verkeer; zie mijne ellende aan, van mijne  haters  mij aangedaan,  die  aanhoudend  mij benauwen,  Gij,  die  mij verhoogt  uit  de poorten des doods, ook dan nog redt, als het gevaar op het hoogst gestegen is, zodat ik aan den rand des doods sta.

15. Wees mij genadig, opdat  ik hierna, wanneer Uwe wonderen aan mij verheerlijkt  zijn, Uwen gansen lof (al Uwen lof) in de poorten 1) der dochter van Zion 2), d.i. voor al Uw volk (Psalm 116: 14) vertelle, dat ik mij verheuge in Uw heil; want een hart, dat zich in die van God ondervondene genade verheugt, is U een niet minder aangenaam offer, dan het om Uwe genade nog biddende hart (Psalm 50: 14 vv.).

1) Ene dichterlijke tegenoverstelling tegen "de poorten des doods" (vs. 14)..

2) De dochter van Zion betekent niet hetzelfde als Zion, maar Jeruzalem, waarvan de burcht Zion als ‘t ware de moeder was..

16.

III. Vs. 16-21. Na de vermelding van het gebed uit de diepte gaat de dichter in dit laatste gedeelte voort,  om  ons  te vermelden,  dat  er  alleszins reden is,  om de lof des Heren te

vermelden in die poorten van Zion. Hij wijst op de grote macht des Heren, terwijl hij eindigt met een gebed, waarin zijn groot en onwankelbaar geloofsvertrouwen zo helder schittert.

Vs. 16 begint met de Theth, vs. 18 met de Jod en Vs. 19 met de Caph.

16. Dit is nu de inhoud van mijn prijzen en roemen: de Heidenen zijn gezonken in de groeve, die zij voor mij en voor de leden van Uw volk gemaakt hadden, om ons te verderven (Psalm 7: 16); hun lieder voet is gevangen in het net, dat zij in ‘t verborgen gesteld hadden, om ons ten val te brengen, gelijk men een stuk wild vangt.

17. De HEERE is bekend geworden, zo zal ik zingen: Hij heeft recht gedaan degenen, die door de goddelozen onderdrukt worden (Psalm 26: 1); de goddeloze is verstrikt in het werk zijner eigene handen. Higgajon 1), Sela (Psalm 3: 3 ).

1) Dit woord, door Luther vertaald "door het woord," betekent: "nadenken," en geeft aan: "de muziek moet zwijgen, om gelegenheid voor stil nadenken te geven," of: "Ene zaak, die der overweging	waard	is!	Daarom	verheffing	van	de	muziek	der	begeleidende snaren-instrumenten..

Naar den eis van Selah klimt  hier de muziek, en wel zoals de verbinding Higgajon, Selah aanwijst, de muziek der snareninstrumenten, of, zij klimt naar de solo door deze uitgevoerd. Het loflied verheft zich hier tot de hoogte van een zegezang..

18. De goddelozen zullen terugkeren naar de hel 1) toe; alle God vergetende heidenen 2), alle heidenen, die moedwillig den Heere vergeten.

1) Er is betrekking tussen dit vers en vs. 14, dezelfde God, die den rechtvaardige uit de poorten des doods verhoogt, drijft den goddeloze daarin af als naar de hem toekomende plaats (Hand. 1: 25)..

Alle goddeloosheid kwam oorspronkelijk met dien een boze van de hel, daarheen zal hij weer gewezen worden, en zij, die zijne zijden houden, moeten hem vergezellen op zijn terugtocht naar de plaats der pijniging, om daar voor eeuwig in besloten te worden. De ware toestand der volken   en   van   bijzondere   personen   kan   juist   beoordeeld   worden   naar   ene   enkele omstandigheid, namelijk of zij in hun handelen aan God gedenken, of God vergeten.

2) Dit is niet in den algemenen zin te nemen, in welken het van de heidenen heet, dat zij zonder God zijn in de wereld (Efeziers 2: 12), maar in den bijzonderen zin, dat zij alle recht met voeten treden en tonen, dat zij met God, den Rechter der wereld en Wreker der misdaden zich in ‘t geheel niet bemoeien, daar zij alle gedachten en begrippen van God, die ook in het natuurlijk geweten zijn neergelegd, uitgeblust en uitgebannen hebben..

19. Dat zal zeker geschieden, al toeft ook die tijd te komen; want de nooddruftige zal niet voor  altoos van den Heere vergeten  worden,  zodat  hij steeds onder  de verdrukking  der goddelozen zou moeten zuchten, noch zal de verwachting des ellendigen, de hoop, die hij op

redding en bevrijding heeft (Psalm 74: 19), in eeuwigheid verloren zijn, is het niet voor goed uit.

De arm des Heren stoot in een rechtvaardig gericht de Godvergetenden ter helle, en heft van de Poorten des doods tot het leven in Zijne gemeenschap diegenen uit genade op, die vol geloof hun toevlucht tot Hem nemen..

20. Sta op HEERE 1)! voor Uwe gemeente, die nog altijd te midden der heidenen bedreigd en verdrukt wordt; laat den mens zich niet versterken, opdat hij niet mene iets tegen U en Uw volk te vermogen; laat de Heidenen voor Uw aangezicht geoordeeld, gevonnist worden, daar gij toch de Rechter der gehele aarde zijt.

1) David heeft aanschouwd, hoe machtig de Heere is tegen zijne vijanden, hoe het niet voor altijd uit is met de verwachting van den arme en ellendige, welnu, dit geeft hem geloofsmoed en geloofskracht, om van den Heere te vragen, te smeken, dat Hij Zich openbare als degene, die met vaste hand ingrijpt in de geschiedenis der volken, die tevens toont, dat Hij gezeten is op den troon van gerechtigheid, en dat Hij daarom alle Heidenen ten leste zal vernietigen, om Zijn Geest te doen zegevieren over alle ongoddelijke en Hem vijandige machten.

21. O HEERE! jaag hun vreze aan 1); laat 2) de Heidenen bij ervaring weten, dat zij mensen, d.i. onmachtige wezens van een ogenblik zijn, gelijk hun naam aanduidt (Genesis 5: 2 ). Sela.

1) De bedoeling is, noch dat God hen van schrik laat omkomen, noch dat Hij schrik over hen uitstort, maar dat Hij hen een voorwerp van ontzetting zal maken, waarin zij, zoals vs. 21b verder meldt, tot hun schrik zullen bemerken, dat zij sterfelijke mensen zijn..

Dat de mens, wiens naam Hebr. zwak zijn, reeds "zwakheid" is zich op  zijne kracht laat voorstaan, is een zo onverdraaglijk Quidproquo, dat God zich noodzakelijk moet verheffen, om dat te niet te doen..

Inderdaad,  niet  alleen  de  heidenen,  maar  wij allen  hebben  het  nodig  (daar  wij,  die  toch knechten zijn, ons zo licht in den waan laten brengen, of wij heren waren), dat nu en dan de arm Gods zich krachtig openbare, om, als wij ons door Zijne liefde niet laten vertederen, door Zijne verschrikkingen verootmoedigd te worden..

Men zou denken, dat een mens niet zo ijdel zou kunnen worden, om te loochenen van hem zelven, dat hij slechts een mens is; maar het blijkt ene eer te zijn, welke alleen een goddelijk meester  aan sommige verhevene geesten leren kan.  Kronen laten degenen,  die ze dragen "mensen," graden van uitstekende geleerdheid maken hun bezitters niet meer dan "mensen," macht  en  overwinning  kunnen  niet  verheffen  boven  den  nederigen  maatstaf  van  "slechts mensen" en al de rijkdom van Croesus, de wijsheid van Salomo, de macht van Alexander, de welsprekendheid van Demosthenes, en dat alles bijeengevoegd laat den bezitter "een mens." Dat wij ons dit altijd herinneren. Voordat wij dezen Psalm verlaten, zal het nuttig zijn, indien de lezer dezen nog eens wil beschouwen als de hymne des triomfs van den Zaligmaker, als

Hij  den  roem  Zijner  overwinning  en  ootmoedig  brengt  en  neerlegt  aan  de  voeten  Zijns Vaders. Dat wij ons verheugen in Zijne vreugde, en onze blijdschap zal vervuld zijn..

2) David bidt hier, dat de Heidenen, als zwakke mensen de broosheid van hun menselijke positie recht leren kennen. Dat zij het merken, dat een wenk van den Almachtige genoegzaam is, om hen te verbrijzelen en tot stof te doen wederkeren. Dat zij staan onder de Soevereine heerschappij van den Almachtigen God.

PSALM 10.

GEBED TEGEN DE VIJANDEN DER KERK.

Heeft  de  vorige,  alfabetische  gerangschikte  Psalm,  aan  de  13  laatste  letters  van  het Hebreeuwse alfabet slechts twee verzen gewijd, zo neemt de voor ons liggende Psalm uit die letters, de Lamed (vs. 1-11), de Koph (vs. 12 en 13), de Resch (vs. 14). de Schin (vs. 15 en 16) en de Thau (vs. 17 en 18), en sluit zich ook daardoor ten nauwste aan den voorgaanden aan, dat hij geen opschrift heeft. Duidelijk behoort hij met Psalm 9 tot dezelfden maken en dezelfde tijdsomstandigheden, en vormt met dezen een deelbaar en ook werkelijk verdeeld geheel;  toch mag men hem daarom niet  met  Psalm 9 voor  een Psalm rekenen,  zoals de Septuaginta en Vulgata doen, die dan weer Psalm 147 in twee Psalmen (Psalm 147: 1-11 en Psalm 147: 12-20) verdelen, maar men heeft dezen op de bij 2 Samuel 21: 22 aangegevene wijze van dien Psalm gescheiden te lezen.

I. Vs. 1-11. De Psalmist begint met ene klacht en met ene vraag: Waarom toch de Heere slechts toeschouwer is, wanneer Zijne kinderen door goddeloze en wrede vijanden verdrukt worden? Vervolgens legt hij den toestand, welke hem tot die klacht aanleiding gaf, nader bloot,  doordat  hij  eerst  de  vijanden  naar  den  gehelen  aard  van  hun  optreden  schildert, vervolgens hun gewelddadigheden in woorden en werken beschrijft, en ten slotte ook daarop wijst, hoe hun ongestraft blijven hun slechts een middel tot gehele verharding en tot grotere goddeloosheid geworden is.

1. O HEERE! Waarom staat Gij, in dezen tijd zo vol gevaren en ellenden, slechts als een toeschouwer van verre? Waarom verbergt Gij U, (Jes. 1: 15. Klaagt. 3: 56),in tijden van benauwdheid, alsof Gij den nood der Uwen niet wilde zien, noch hun smeken horen?

Het "waarom" is in gevallen als dit een getuigenis van levendig geloof; alleen hij, die dit en daarbij ene vaste overtuiging van Gods almacht en rechtvaardigheid bezit, zal het als ene abnormiteit (iets onnatuurlijks) beschouwen, die op den duur onmogelijk kan bestaan, dat God de Zijnen in hun lijden niet helpt..

2.  De  goddeloze  vervolgt  hittiglijk  in  hoogmoed  den  ellendige1)  met  boze  redenen  en schandelijke daden a), laat hen gegrepen worden in de aanslagen, die zij bedacht hebben, laat hen vallen in hun eigene strikken.

a) Psalm 7: 16; 9: 16. Spreuken 5: 22.

Voordat hij zijne verwensing tegen de goddelozen uitspreekt, vat hij kort hun misdaad te zamen, dat zij namelijk de ellendigen, zonder oorzaak, wredelijk kwellen, behalve dat zij hen trots  verachten.  Hun  wreedheid  vergroot  niet  weinig  deze  omstandigheid,  dat  zij,  de menselijkheid vergetende de armen en ellendigen smadelijk  kwellen. Wel is de wreedheid altijd  trots,  ja,  de  wreedheid  is  de  moeder  van  alle  beledigingen,  dewijl,  tenzij  men  in trotsheid zich verheft boven zijne naaste en meer dan billijk is zich aanmatigende hen veracht. de wet der zedelijkheid ons de algemene menslievendheid voorschrijft, maar hier wil David uitdrukken. dat bij de goddelozen, welke hij beschuldigt, de schuld ligt in hun hoog verheven en woesten geest, waarom zij bandeloos tegen de ellendigen en armen woeden..

Of, Voor den hoogmoed van de goddelozen siddert de ellendige. Beide vertalingen bedoelen hetzelfde, n.l. dat de ellendige veel te lijden heeft van den goddeloze en het is daarom, dat David in het tweede gedeelte hen waarschuwt, dat de goddelozen, in hun eigen aanslagen, te gronde zullen gaan. Dat in het eerste gedeelte van den goddeloze in het enkelvoud wordt gesproken en in het tweede in het meervoud, heeft zijn reden hierin, dat eerst gesproken wordt in het bijzonder van den goddeloze en dan in het algemeen.

Anderen vertalen, werden zij gevangen in de aanslagen, die zij smeden, en brengen dit over op de ellendigen. Onzes inziens  ten onrechte. In het  volgende vers toch geeft  de dichter verder de reden aan, waarom hij deze waarschuwing over hen uitspreekt.

3. Want de zaak is tot ene ontzettende hoogte gestegen (2 Samuel 21: 22 ), de goddeloze roemt  over,  beroemt  zich  op  den  wens,  de  begeerte  zijner  ziel 1),  en  verleidt  daardoor anderen, in plaats van schaamte en schrik te gevoelen hij zegent den gierigaard 9), wenst zich zelven geluk, dat zijn boos opzet gelijk te; hij lastert den HEERE daardoor, want wie nog slechts enig zedelijk gevoel heeft, zal zich alleen dan verblijden, als hij op rechtmatige wijze iets verwierf, anders moet hij voor Gods toorn vrezen.

1)  Dat  is;  hij verbergt  de  begeerte  niet,  maar  roemt  er  luide  over,  want  hij zegent  den gierigaard, den rover, en waant  zich verheven boven alle goddelijke en menselijke macht. Daarom lastert  hij Jehova,  zegt  hem vaarwel,  verloochent  hem.  David  schildert  hier  den goddeloze in zijn droevig bestaan, zodat hij zich voor aller oog openbaart als een verzaker van God en Zijn dienst.

2) Liever: "de gierigaard zegent zich zelven," of: "de dief heeft voorspoed."

4.  De  goddeloze,  gelijk  hij  zijn  neus  omhoog  steekt,  gelijk  hij  in  zijnen  overmoed  en hoogmoed zich zelven verheft, onderzoekt niet1), hij hoort de stem van ‘t geweten niet meer, dat hij toeschroeide, nog vraagt naar iemand meer (Luk. 18: 2,4) a); al zijne gedachten zijn, dat er geen God is 2) (vs. 13); hij gelooft het niet dat de Heere vergelding zal doen.

a) Ps 14: 1; 53: 2.

1)  In  het  Hebr.  Rascha’  kegobah  affo  bal-jidrosch.  Beter:  De  goddeloze  zegt,  in  zijn hoogmoed: Hij wreekt niet. Want wel betekent het tweede woord, hoogheid en het derde,

neus maar verenigd betekenen zij, hoogmoed. In het  Arabisch komt  deze verbinding veel voor. En het laatste woord betekent wel onderzoeken, zoeken, maar ook wreken, tuchtigen, straffen, als gevolg van het onderzoek van den rechter. En niet wordt  dit  gezegd van de goddelozen, maar van den Heere God, van Wie ook in het tweede gedeelte in dit vers sprake is.

2) Onder deze woorden versta ik, in heiligschennende stoutmoedigheid alle recht en plicht om te keren, alsof er geen God in den hemel gevestigd is. Want indien zij overtuigd zouden worden, dat er een God is, zou de vrees voor een toekomend oordeel hen terughouden..

De Engelse vertaling heeft: "God is niet in al deze gedachten," waarbij Spurgeon aantekent: "Zie de uitwerking van den hoogmoed, zij houdt den mens af van het zoeken van God. Het is moeilijk  te  bidden  met  een  stijven  hals  en  ongebogen  knieën.  "God  is  niet  in  al  deze gedachten; " hij dacht veel, maar hij had gene gedachten voor God. Te midden van hopen kaf was er geen korrel tarwe. Dit is ene zware beschuldiging, want waar de God des hemels niet is, daar is de vorst der hel regerende en woedende, en indien God niet in onze gedachten is zullen onze gedachten ons ten verderve voeren."

5. Zijne wegen maken ten allen tijde smarte 1) gelukkig ten allen tijde; Uwe oordelen, o Heere, zijn hem ene hoogte die hem niet ontzet, omdat hij gelooft, dat die zo verre van hem zijn, verontrusten zij zijn geweten niet; al zijne tegenpartijen, die blaast hij aan, blaast hij tegen zijn overmoed, allen, die het wagen zich tegen over hem te stellen, behandelt hij met hoon en verachting.

1) Omtrent het eerste gedeelte van het vers verschillen de uitleggers niet weinig. De Griekse vertaling zet over door, zijne wegen zijn schandelijke. Maar velen vatten het op in actieven zin en nemen het voor, schrik aanbrengen, smart aandoen, alsof gezegd was: de wegen der goddelozen zijn te vrezen voor de goeden. en doen hun smart aan. Anderen brengen het op God  terug,  omdat  zijne  wegen  uitkomen  d.i.  altijd  welgelukken.  Waar  dewijl op  andere plaatsen der H. Schrift dit woord dezelfde kracht heeft als voorspoedig zijn, verwonder ik er mij over, dat omtrent deze plaats onder de geleerden zoveel verschil is, dewijl toch in het tweede  lid  de  Profeet  helder  aantoont,  dat  hij  over  den  voorspoedigen  toestand  der goddelozen spreekt  en over  den voortdurenden toestand  van vrolijkheid  die hen dronken maakt. Verder niet slechts klaagt de Profeet over hun geluk, maar hun misdaad legt hij daarin bloot dat zij door de goedertierenheid Gods tot boosheid zich laten verharden. Daarom kom ik tot deze oplossing. Deze voortdurende voorspoed hen te beurt vallende, snoeven zij, dat God aan hen verbonden is, zodat zij Zijn oordeel verre van zich afwerpen. En wanneer iemand tegenstand zou bieden, dan vertrouwen zij, dat zij hem terstond door hun geblaas zouden kunnen verdrijven. Laten wij derhalve de eenvoudige bedoeling van den Profeet vasthouden, dat,	namelijk	de	goddelozen	met	God	spelen	onder	het	voorwendsel	Zijner verdraagzaamheid..

In het Hebr. Jachiloe derakaw bekol-eeth. Beter: Zijne wegen zijn ten allen tijde vast, d.i. voorspoedig.  Want  wel  betekent  het  eerste  woord  kwellen  iemand  zijn  overmacht  doen

gevoelen. maar ook krachtig, vast zijn en daarom, voorspoedig. Wij hebben hier hetzelfde denkbeeld, dat ook in Jer. 12: 1 wordt uitgesproken.

6. Hij Zegt in zijn hart, terwijl hij vol goddeloos zelfvertrouwen op zijne veiligheid roemt: Ik zal niet wankelen; want ik zal van geslacht tot geslacht in geen kwaad, in geen ongeluk zijn 1); door den overvloed, dien ik bezit. zijn mijne kinderen en kindskinderen beveiligd.

1) De goddeloze spreekt hier uit in zijn overmoed, maar zonder grond, wat de verwachting van den gelovige mag wezen op grond van Gods belofte.

7. Zijn mond is, ten gevolge van dat zelfvertrouwen en godloochenen, vol van vloek,  en bedriegerijen of,  geweld,  en listtegen den naaste; onder  zijne tong,  al wat  hij spreekt,  is moeite, kwelling, die hij anderen veroorzaakt en ongerechtigheid (Rom. 3: 14).

8. Hij zit, gelijk een straatschender (Hos. 6: 9), in de achterlage der hoeven; hij loert in de nabijheid der bewoonde plaatsen, in verborgene plaatsen doodt hij den onschuldige, daar hij dien  uit  zijn  schuilhoek  overvalt;  zijne  ogen  verbergen  zich  1)  tegen  den  arme,  den ongelukkige, om hem geheel ten onder te brengen.

1) In het Hebr. Jitsphonoe. Dit woord betekent wel verbergen, maar heeft van daar ook de betekenis van, bespieden, in het verborgen loeren. En die vertaling past hier beter. De dichter schildert hier den goddeloze als een struikrover, die op heimelijke wijze doodt en rooft.

9. Hij legt lagen, loert in ene verborgene plaats; gelijk een leeuw in zijn hol 1), om daar op door te loeren; hij legt lagen, om den ellendige te roven, gelijk een jager naar het wild speurt; hij rooft den ellendige, daar hij bij geweld ook list voegt, als hij hem trekt in zijn net, dat hij voor hem gesteld heeft.

1) In zijn hol, dat is niet in zijn nachtleger, of waarin hij des daags vertoeft om te rusten, maar in  het  struikgewas,  waar  hij  zich  verbergt,  om  den  argelozen  reiziger  te  overvallen.  De goddeloze wordt hier voorgesteld in het eerste gedeelte bij een leeuw, in het tweede gedeelte bij een jager.

10. Hij duikt neer om niet gezien te worden en met een onverwachten sprong te overvallen; hij buigt zich, kromt zich; en de arme hoop van weerlozen en onmachtigen valt in zijne sterke poten (Job 38: 40).

11. a) Hij zegt in zijn hart, wanneer hij zo de vromen slacht: God heeft het vergeten, Hij bekommert zich om zulke ellendige schepselen niet; Hij heeft zijn aangezicht verborgen voor hetgeen  ik  gedaan heb; Hij ziet  niet  in eeuwigheid; dat  ik er dan nog voor gestraft  zou worden.

a) Psalm 94: 7.

Een persoonlijk God zou den goddeloze in zijn werk hinderlijk zijn, daarom loochent hij Hem liever en denkt: "er is slechts een noodlot en dat is blind.".

Vreselijke verblinding! te denken dat de heilige, wijze en goede bestuurder van het heelal onbekend zou zijn met hetgeen op deze wereld voorvalt, of onverschillig daaromtrent. Maar dat is de dwaasheid en dolheid van atheïsme, hetwelk, omdat niet spoedig het vonnis tegen eens kwade zaak wordt ten uitvoer gebracht zich er geheel op toelegt om kwaad te doen..

Met zulke goddelozen hadden de Israëlieten in David’s dagen te strijden, maar het waren woeste heidenen en wat had men dan anders van deze te verwachten? Maar als de Kerk van Jezus Christus niet slechts van buiten af, maar dikwijls zelfs binnen in haar, onder hare eigene belijders zulke mensen en zulke vijanden kent, wie kan nog twijfelen aan de grootheid in het alles verwoestende van het zedelijk bederf? Wie kan dan nog met zo veel ophef van den adel van ons geslacht gewagen? Leren wij er veel liever uit, tot welk ene laagte van verbastering en goddeloosheid wij zinken kunnen en gewis zinken zullen, wanneer wij God vergeten en door den Heere eindelijk aan ons zelven overgelaten worden.

12.

II. Vs. 12-18. In tegenoverstelling tot  degenen,  die geen God of slecht  enen doden God hebben, roept thans de Psalmist tot zijnen God, den levenden God, dat Hij den schijn te niet doe, alsof hij niet  zou zien en horen, zich om de wereld  niet  zou bekommeren noch de goddelozen bestraffen,  hij bidt  dat  God niet  langer zijne hulp onthoude aan degenen, die onschuldig  lijden,  maar  Zich  wreke  aan  deze,  die  Hem  verachten  en  de  onschuldigen verdrukken. Hij is zeker van de verhoring zijner bede en ziet met het oog des geloofs de vijanden reeds vernietigd zich uit ellende verlost, en alzo wilt hem het "Waarom" ontlokte (vs. 1) volkomen opgelost.

12. Sta op, HEERE God! van Uwen zetel in den hemel; hef Uwe hand, die Gij schijnbaar in den schoot gelegd hebt; vergeet de ellendigen niet, opdat het misdadig woord der goddelozen (vs. 11) tot schande worde gemaakt.

13. Waarom, daar Gij toch naar Uwe heiligheid niet dulden kunt, dat Uwe eer geschonden wordt, waarom lastert de goddeloze God? zou hij God mogen lasteren? Waarom duldt Gij het, dat  hij zegt  in  zijn  hart:  gij zult  het  niet  zoeken,  niet  wreken.  God  laat  alles  op  aarde ongestraft.

1) Zoeken, is hier in de betekenis van, bezoeken, wreken. De goddeloze stelt den dag des oordeels altijd verre van zich, en zou zich desnoods met den dood kunnen verzoenen, indien hij er nu ook zeker op aan kon, dat die dag niet zou komen. Maar al stelt de goddeloze den dag des oordeels verre, toch indien zijn consciëntie niet gans en al als met een brandijzer is toegeschroeid, overvalt hem nog wel eens de vrees, dat hij zich kan bedriegen.

Echter in zijn leven handelt  hij, alsof er geen rechtvaardig en heilig God is, die de zonde geenszins ongestraft laat.

14. Gij ziet het immers, alles wat op aarde geschiedt en in ‘t bijzonder deze verdrukking? Zeker: want Gij aanschouwt de moeite en het verdriet door mensen aan mensen bereid, opdat men het in Uwe hand geve1), en Gij het op Uwen tijd wreekt; op U verlaat zich de arme in al het onrecht, dat hem wordt aangedaan; Gij zijt geweest een helper van den wees, van elk, die onder mensen geen bijstand, geen verzorger heeft.

1) Niets is gemakkelijker, dan in het algemeen te erkennen, dat de wereld en de menselijke aangelegenheden door God verzorgd worden, maar deze kennis in beoefening te hebben en er een dagelijks gebruik van te maken, is zeer moeilijk. En echter laat ons koud, wat de Schrift over de macht en rechtvaardigheid Gods predikt, indien niet ieder voor zich, naarmate de nood het vordert, dit op zich zelven toepast. Laten wij derhalve leren, door dit voorbeeld van David, het besluit te nemen, dat, waar het geldt van God, dat Hij er kennis van neemt, welke schade den goeden en eenvoudigen wordt aangedaan, door Hem onze moeiten en smarten worden gezien, ook dan, wanneer Hij er tijdelijk de ogen voor schijnt te sluiten..

Van een God, die zich niet bemoeit met wat op deze wereld voorvalt in het algemeen, en met wat  den  gelovige  overkomt  in  het  bijzonder,  wil  David  niets  weten.  Integendeel,  Gods Voorzienige zorg, Zijne alwetendheid, Zijn aanschouwen van alles wat gebeurt, is voor den knecht  Gods  ene heerlijke troostbron.  En waar  hij dan tevens weet,  dat  die God  is een rechtvaardig God, daar durft hij gerust zijne zaak in Zijne handen stellen. Hoeveel kinderen Gods hebben uit deze woorden troost en kracht, moed en lijdzaamheid geput, als het hun bange was op tijdelijk en geestelijk gebied. Het zich geven in de hand zijns Gods blijft immer een heerlijk rustpunt voor de benauwde en aangevochtene ziele.

15. Breek dan, om met der daad te bewijzen, wat het geloof van U betuigd heeft, den arm des goddelozen en bozen, dien hij tegen den rechtvaardige opheft om hem te verderven; zoek zijne goddeloosheid, vonnis en straf die, totdat Gij haar niet vindt 1), totdat zij geheel is geboet, en daardoor uitgewist (Psalm 37: 10, 36).

1)  Sterker  kan  het  niet,  want  als  Gods  alwetendheid  en  Zijne  alziende  ogen  geen goddeloosheid meer zien en ontdekken,  dan is zij ook niet  meer, dan is zij geheel en al verdwenen van de aarde. De dichter ziet hier niet alleen op het tegenwoordige, maar ook op de  toekomst.  Hij  spreekt  hier  het  geloof  uit,  dat  Gods  alvermogende  en  koninklijke heerschappij alle vijanden en de goddelozen eenmaal voor eeuwig vernietigen zal. Vandaar dat hij in het volgende vers van dit koningschap Gods spreekt en het aanschouwt, hoe Hij alle Heidenen of zoals het ook vertaald kan worden, alle volkeren, zowel Israël als de Heidenen, die  niet  naar  Hem  willen  luisteren,  zich  niet  onder  Zijne  koninklijke  heerschappij  willen buigen, zal vernietigen. (Zie Jes.52: 1. MATTHEUS. 21: 33).

16. a) De HEERE is Koning eeuwiglijk en altoos (Exodus 15: 18), daarom zal de afgebedene overwinning der bozen niet uitblijven; de heidenen, de onbesnedenen van harte (Ezechiël. 16: 3), zowel als de onbesnedenen naar ‘t vlees, zulk ene heerlijke toekomst aanschouw ik reeds voor mijnen geest, zijn vergaan uit Zijn land, dat  Hij zich tot Zijn gebied in ‘t bijzonder verkoren heeft.

a) Psalm 29: 10; 145: 13; 146: 10. Jer. 10: 10. Klaagt. 5: 19. Dan. 4: 3; 6: 27. 1 Tim. 1: 17.

Laat de arme, bedroefde, vervolgde of aangevochtene gelovige zich herinneren, dat de satan zich zelven aangematigd heeft, de vorst van deze wereld te zijn, en dat hij de vader is van alle goddelozen.   De   kinderen   Gods   kunnen   niet   meer   vriendelijkheid,   getrouwheid   of rechtvaardigheid van zulke personen verwachten dan de gekruisigde Heere der heerlijkheid. Maar deze Jezus, die eenmaal geleden heeft, regeert nu als Koning over de gehele aarde ten zegen Zijner Kerk en Zijn rijk zal geen einde nemen. Laat  ons dan ons zelven aan Hem overgeven,  nederig vertrouwende  op  Zijne genade.  Hij zal de Zijnen uit  elke beproeving redden en den arm van elke goddelozen onderdrukker verbreken, en satan binnen kort onder Zijne voeten vertrappen. Maar van den hemel alleen zal alle zonde en verzoeking uitgesloten zijn. Geen Kanaäniet zal daar binnen gevonden worden, gene begeerte zal in het hart van enig bewoner blijven, gene onvolkomenheid zal bekend zijn in liefde, heiligheid en vreugde..

17. Zo roep ik uit, als ware die heerlijke tijd reeds aanwezig: HEERE! Gij hebt den wens der zachtmoedigen gehoord. Gij zult, doordien Gij door Uwen geest hen daarvan verzekert, hun hart sterken, Uw oor zal opmerken, welke zuchten van de lippen Uwer kinderen gaan.

PSALM 11.

TROOST TEGENOVER DE VIJANDEN BESTAAT IN WAAR VERTROUWEN OP GOD.

1. Een psalm (Psalm 3: 1), van David voor den opperzangmeester (Psalm 4: 1).

Wat in Psalm 10: 8 vv. van de vervolgingen der goddelozen, waarmee zij de rechtvaardigen bedreigen, gezegd was, neemt de nu volgende Psalm (vgl. vs. 2) met bijzondere betrekking tot ene bepaalde omstandigheid in David’s leven weder op. Hij toont aan, hoe tegen dergelijke gevaren, ook wanneer hun dreigende aard zich tot ene hoogte verheft, dat de omstandigheden wanhopig schijnen, toch het  vertrouwen op den Heere, waarbij men niet eerder van zijne plaats wijkt, voordat de Heere het teken tot wijken geeft, ene veel betere zekerheid verschaft, dan de menselijke wijsheid denkt. Die toestand in David’s leven was die, welke in 2 Samuel 15: 6 nader beschreven is, toen de later uitgesproken opstand van Absalom zich ene poos in stilte had voorbereid, zodat men reeds kon vermoeden, wat den koning van zijnen afvalligen zoon en diens helpers voor de deur stond, zonder evenwel nog te berekenen, volgens welk plan  het  ten  uitvoer  zou  komen.  Zulke  tijden,  wanneer  men  iets  vol  onheil  zich  ziet ontwikkelen en toch niet weet, wat het zijn zal en hoe het komen zal, vervullen gewoonlijk de ziel met bijzonderen angst en hevige onrust; slechts de reeds gevorderden in de school des geloofs verstaan het van den beginne af, het oog helder en het hart vast te bewaren. Zulk een ver gevorderd gelovige zal die edele kunst ons hier leren, terwijl hij ons in den angst van zijnen toestand verplaatst en ons de sterkte van zijn geloof doet gevoelen.

I. Vs 1-2. Kort en bondig verklaart David, dat zijn vertrouwen op den Heere is tegenover degenen, die hem raden zijn leven door ene spoedige vlucht te redden, omdat de toestand-en zij hadden  daarin  recht-zó  was,  dat  hij alles  moest  overgeven;  God  is  hem bescherming genoeg, ook tegenover de grote macht van den boze.

Ik betrouw op den HEERE en ben onder de schaduw Zijner vleugelen veilig geborgen (Psalm 16:  11;  36:  8);  hoe  zegt  gij  lieden,  die  zegt  het  goed  met  mij  te  menen,  maar  slechts menselijke en gene goddelijke gedachten hebt (MATTHEUS. 16: 23), tot mijne ziel: Zwerft, vlucht gij, David, met de schaar van uwe getrouwen (2 Samuel 15: 18 ), henen naar ulieder gebergte, de bergen, die vroeger ten tijde van Sauls vervolgingen zo dikwijls uwe toevlucht waren (1 Samuel 23: 19 vv.; 26: 1 vv.), vlucht daarheen zo snel als een vogel, die in de vlakte vervolgd, naar de bergen vlucht.

De heiligen van vroegeren tijd wilden gene bevrijding aannemen op lage voorwaarden. Zij verachtten het te vluchten om de rust te genieten, tenzij het ware met de vleugelen van ene duive,  bedekt  met  zilveren onschuld.  Even gewillig  waren vele van de martelaars om te sterven als om ten middagmaal te gaan. De pijnigers waren vermoeid van het pijnigen van Blandina.  "Wij  zijn  beschaamd,  o  keizer!  De  Christenen  lachen  over  uwe  wreedheid  en worden  te  meer  beslist,"  zei  een  van  de  edelen  van  Julianus.  Dit  achtten  de  heidenen halsstarrigheid, maar zij kenden de macht des Geestes niet, noch de verborgene wapenrusting, die de heiligen op hun harten dragen.

David  voert  zijne  vrienden  ook  overigens  sprekende  in  in  de  Psalmen  uit  den  tijd  der vervolging van Absalom (Psalm 3: 3; 4: 7); hun moedeloosheid, die hij later had te berispen en weg te nemen, openbaarde zich reeds, gelijk wij hier zien, toen het onweder opkwam..

Deze personen zouden ook de personificaties kunnen zijn van de twijfelende gedachten, die in het gemoed van den zanger ontstonden, zo dat het: "vlucht" de stem van het vlees ware, die zich tegenover de stem des Geestes: "Ik betrouw op den Heere" verheft. Niemand, ook de verst gevorderde niet, heeft nodig, degenen, die het "vlucht" spreken, buiten zich te zoeken..

Om welke  reden David toch later zelf tot  zijne getrouwen sprak: "Maakt  u op; laat  ons vlieden," zie daarover 2 Samuel 15: 16

2. Voor het menselijk oog is het zeker, gelijk gij voorstelt, buiten hoop, zonder enig middel van  uitkomst  dan  ene  haastige  vlucht;  want,  ziet,  de  goddelozen  spannen  den  boog,  zij schikken hun pijlen op de pees, om in het donkere te schieten naar de oprechten van harte; zij maken zich gereed tot den strijd, om degenen, die den Heere vrezen, heimelijk ten onder te brengen.

3.  De  toestand  is  ene  van  gehele  omverwerping  van  alle  recht  in  den  staat;  zeker  de fundamenten worden omgestoten, de grondslagen, waarop het recht en het welzijn des volks rusten,   worden  ondermijnd.   Wat   heeft   de   rechtvaardige   bedreven  1)?  Wat   zou   de rechtvaardige dan kunnen doen?

1) Hier worden de moedelozen sprekende ingevoerd, die geen heil meer verwachten, dewijl de  grondvesten  van  den  staat,  waarop  recht  en  gerechtigheid  rust,  zijn  omver  gestoten. Moedeloos  vragen  zij dan  ook:  Wat  zal de  rechtvaardige  doen? Waarop  zij geen  ander antwoord verwachten dan, niets.

4.

II.  Vs.  4-7.  De heilige zanger  rechtvaardigt,  wat  hij in  het  vorig  gedeelte gezegd heeft, daarmee, dat de Heere gezeten is boven alles, wat op aarde geschiedt, en dat zo dikwijls er geheel op toegelegd is, om het klein geloof te ontmoedigen. God weet den val der boosheid, die almachtig schijnt, als in een ogenblik te bewerken en daarentegen aan den rechtvaardige de overwinning te geven.

4. De aarde biedt hulp noch hoop meer aan, maar ons oog richt zich naar boven 1). De HEERE  is  in  het  paleis  Zijner  heiligheid,  dat  Hij  boven  de  aarde,  boven  het  oproerige Jeruzalem, heeft (Psalm 18: 7; 29: 9); des HEREN troon is in den hemel (Psalm 9: 8; 103: 19 9.7 103.19), en van daar gaat de beslissing over alle aardse zaken uit (Micha 1: 2. Habakuk. 2: 20); Zijne ogen aanschouwen al wat hier beneden geschiedt, hoe verborgen het ook zij; Zijne oogleden,  gelijk  wij  mensen,  als  wij  iets  nauwkeurig  willen  opmerken,  de  wenkbrauwen samentrekken, proeven de mensenkinderen, beide de rechtvaardigen en de goddelozen.

1) Het is ene grote betoning des geloofs, wanneer wij in de wereld rondom door duisternis omgeven zijn, licht van den hemel te zoeken, dat ons tot hoop op redding leidt: want hoewel allen aanstonds belijden, dat de wereld door God geregeerd wordt, zo zijn er, wanneer ene treurige verwarring der zaken ons met duisternis omgeeft, slechts weinigen, bij welke deze overtuiging in het binnenste van het gemoed bevestigd is.

Het ware met de gelovigen gedaan indien, zij geen God hadden, tot wie zij hun toevlucht konden nemen, geen God om op te vertrouwen geen toekomstigen zegen, om te verwachten..

5.  De  HEERE  proeft,  beproeft  den rechtvaardige,  Hij merkt  in de diepte zijner  ziel het waarachtige op, en beschermt hem met liefde, gelijk hij den Heere met liefde aanhangt (Psalm 17: 3. Job 23: 10); maar den goddeloze, en dien, die geweld lief heeft, met lust de zwakkeren verdrukt, haat Zijne ziel met al de kracht Zijner heiligheid.

6.  Hij  zal  op  de  goddelozen  regenen  strikken,  in  welke  zij,  die  zich  veilig  voor  Zijne oordeelden waanden, plotseling en zeker gewikkeld worden (Job 21: 17), vuur en zwavel; gelijk  eens  Sodom  en  Gomorra  (Genesis  19:  24),  zullen  zij  vergaan;  en  een  geweldige stormwind, een adem Gods, die als een stroom van toorn neervalt (Jes. 30: 33), zal het deel huns bekers zijn, zal de inhoud zijn van een kelk, dien zij tot den laatsten druppel zullen moeten uitdrinken.

Verharde zondaar! lees dezen Psalm en zie uwe verdoemenis. De Rechter staat voor de deur; de laatste roepstem tot bekering wordt tot u gericht, het vonnis is nabij, en door de donkere schaduw des doods zult gij gaan in het rijk van den eeuwigen toorn. Haast u dan, o zondaar! naar het kruis van Christus..

7. Dat vonnis komt zeker, want de HEERE is rechtvaardig, Hij heeft gerechtigheden 1) in de kinderen der mensen lief, omdat zij met Zijn wezen overeenstemmen (Psalm 33: 5; 45: 8);

Zijn aangezicht aanschouwt den oprechte 2) met welgevallen (Psalm 34: 16), in vreugde en liefde tot in eeuwigheid (Psalm 17: 15; 140: 13).

1) Hoe lang ook dikwijls Gods genade en heil zich verbergen, zo is de vrome toch zeker, die toch eindelijk weer te zullen genieten: krachtige tegenstelling tegen het in vs. 6 beschreven gericht!

Hoe gezegend is het een God in Christus te hebben, om tot dien te vluchten, en op Hem al ons vertrouwen te stellen. Het is alleen het gegronde vertrouwen op de redding door Christus Jezus, dat een waar gelovige in elke droefheid een genoegzamen steun vindt. Wezenlijke, vaste en ware troost zal elke wedergeboren gelovige vinden, die den Redder tot zijne hoop, zijnen  rijkdom,  zijne  verlossing  heeft.  Hoe  staat  de  zaak  tussen  God  en  onze  zielen? Is Christus onze hoop, onze troost, onze zekerheid? Zo en niet anders, zal de ziel door al die mogelijkheden en al dien strijd heen komen..

2) Of: De oprechten zien Zijn aangezicht. Beide vertalingen geven bij de uitkomst hetzelfde weer. Want indien de Heere ziet op de oprechten in welgevallen en genade, zien ook zij Zijn aangezicht en ervaren de liefelijke blijken er van. De Heere verbergt Zijn aangezicht voor den goddeloze, maar voor den rechtvaardige is Hij een goedertieren God.

PSALM 12.

GEBED OM BEWARING DER WEINIGE GETROUWEN DOOR GODS WOORD.

1.  Een  Psalm van  David  (Psalm 3:  1)  voor  den  opperzangmeester  (Psalm  4:  1),  op  de Scheminith (Psalm 6: 1 ).

2.

Was ook David’s tijd verreweg de beste in Israël’s geschiedenis, zo was hij toch, gelijk bij 2 Samuel 21: 22 werd opgemerkt, in het licht van den Geest der heiligheid beschouwd, aan de andere zijde ene zo in den grond bedorvene, dat even goed als op elke anderen tijd, het zuchten naar de toekomst des Heren, tot het karakter der ware gemeente behoorde. David, de mond van deze gemeente, moest zulk een zuchten tot ene bepaalde uitdrukking brengen. Nu heeft hij de klacht der Kerk, die aan alle tijden gemeen is, over het in haar eigen midden heersend  verderf  in  de  wereld,  gedeeltelijk  reeds  onder  woorden  gebracht  in  de  beide voorafgaande Psalmen; hier wordt  echter de klacht  ook  naar den vorm tot  een werkelijk klaaglied

I. Vs. 2-5. De zanger klaagt over het verderf, dat in zijnen tijd heerst, bijzonder over de zo ver verbreide trouweloosheid en huichelarij en den overmoed van diegenen, die vaardig met de tong,  zich  de  heerschappij  op  aarde  aanmatigen,  Hij  bidt,  dat  de  Heere  de  zijnen,  die onderdrukt worden, te hulp kome en aan dat geslacht van goddelozen een einde make.

2. Behoud, o HEERE! help bij dezen heillozen, zo diep verdorven toestand dezer gemeente; want de goedertierene, de vrome, die volgens de beide tafelen der wet liefde jegens God en den naaste gevoelt (Psalm 4: 4; 30: 5; 31: 24; 37: 28 wordt niet meer gevonden; want de getrouwen, degenen, op wier trouw men zich verlaten kan, zijn weinig geworden onder de mensen-kinderen (Jes. 57: 1. Jer. 7: 28. Micha 7: 2).

1) Sommigen menen, dat dit een klacht is over een onrechtvaardige moord op de vromen, alsof hij had gezegd, dat  wie nog billijkheid en trouw najaagde, onredelijk door Saul was gedood. Ik nu vat de bedoeling eenvoudiger op, dat er geen weldadigheid of waarheid meer was overgebleven onder de mensen..

Dat  de  profeet  hier  zulk  ene  spreekwijze  gebruikt,  welke  de  zaak  groter  maakt  dan  zij inderdaad is, daartoe geeft hem de heftige ijver aanleiding; want er zijn altijd nog heiligen op aarde. Volgens deze spreekwijze klagen nog heden allen, dat er volstrekt gene trouw onder de mensen is, dat men in alles bedrieglijk handelt..

Geloof en zaligheid zijn als de boom en de vruchten; in den grondtekst staat een woord, ‘t welk enigen, als Luther, verstaan: een gelovigen, (voor goedertierenen) en niet ten onrechte, want het komt af van heaemim, ‘t welk betekent die gelatenheid, die een zuigeling betoont in den schoot  zijner moeder, alwaar hij zich in volle zekerheid acht  te zijn;  zo  zijn ook de gelovigen  rechte  schootkinderen  Gods,  welke,  van  Zijne  wijsheid,  waarheid  en  andere roemwaardige deugden en eigenschappen overtuigd, een hartelijk vertrouwen in Christus tot God als hunnen Verbonds-God hebben. Getrouwen of heiligen zijn zulke mensen, die een gelovig  hart  hebben,  waarlijk  God  vrezen  en  zich  benaarstigen,  om  zoveel  hun  in  deze onvolmaaktheid door Gods genade mogelijk is, zo te leven, dat zij boven zich een genadig God en in zich een genadig God en in zich een gerust geweten hebben mogen, die God boven alles en  de naasten liefhebben, hun geloof door de werken bewijzen en een teer gemoed hebben, die met  Abraham voor God wandelen en oprecht  zijn, zich benaarstigen om hun roeping en verkiezing vast te maken. Daar bestaat de ware heiligheid niet in stuurse gebaren, een hangend hoofd, zuchten en klagen, niet in zelfverkorene nederigheid en slechte kleding.

3. Zij spreken valsheid, dingen, die slechts op leugen en bedrog berusten, geheel tegen de geest van het 8ste gebod (Efeziers 4: 25), een ieder met zijnen naaste, met vleiende lippen, zij spreken met een dubbel hart, terwijl de gezindheid des harten juist tegenovergesteld is aan de gladde veinzende redenen der tong.

4. De HEERE snijde af alle vleiende lippen, (Gal. 5: 12), de grootsprekende tong 1), de tongen die zo uit de hoogte spreken.

1)  Vleiende  lippen   en  ene  grootsprekende  tong  zijn  in  zoverre  verenigbaar  als  de grootspreker, waar het in zijn eigen belang is, tot een vleier wordt..

5. De Heere roeie uit, die daar zeggen: Wij zullen de overhand hebben met onze tong, wij bewerken door onze welbespraaktheid wat wij willen, onze lippen zijn onze, zijn in onze

macht zodat wij spreken kunnen wat wij willen en voor alles raad weten en in alles onze begeerte verkrijgen! Wie is heer over ons 1)?

1) Luther past deze verzen op de valse leraars toe, en in de eerste plaats op die der Roomse Kerk. Op die verklaring past het woord van Joh. Arndt: "De valse geestelijkheid wil geen Opperheer erkennen, keizer, koning en de gehele Overheid moet onder den paus zijn, den paus de voeten kussen zich zelf door den paus met den voet op den hals laten treden. Waar deze anti-christelijke tirannie is, daar is de grond omgehaald, wat kan daar de rechtvaardige te weeg brengen! en er kan gene groter tirannie zijn, dan die, welke over de zielen en over het geweten heerst. Daar zuchten de armen; spreekt iemand een woord tegen, het is steeds: "naar het vuur met hem." Daar moeten de arme zielen in benauwdheid zijn, en er wordt zo op hen geloerd, als een leeuw in zijn hol loert, daar hangt het adderengebroedsel zo aan elkaar, dat men zich daarvoor niet genoeg kan wachten."

Met deze woorden verklaren zij, dat zij geen gezag over zich weten of dulden. Zij menen, dat zij alles kunnen doen, alles in hun handen hebben,  zodat  geen macht  ter wereld hen kan beletten,  wat  zij bedacht  hebben, of uitspreken. In het  volgende vers wordt  nu de Heere sprekende ingevoerd, waarin Hij verklaart, dat Hij de ellendigen en verdrukten zal helpen en uithelpen.

6.

II. Vs. 6-9. Als antwoord op zijn gebed verneemt de heilige zanger spoedig ene Godsspraak, die het naderen des Heren verkondigt; want juist door de zelfvergoding dergenen, die in den mond zo grote helden zijn, is de Heere daartoe opgewekt, want Hij kan Zich de heerschappij op aarde niet laten ontnemen, noch de Zijnen altijd knechten laten blijen. Op dat woord stelt dan David zijn vertrouwen, daar hij weet, hoe volkomen een woord van God te vertrouwen is. Hij brengt zijne ziel tot rust, in het zeker uitzicht op des Heren genadige bewaring in deze wereld vol verzoeking, een uitzicht, dat hem te zekerder is, hoe groter het gevaar is van het altijd verder om zich heen grijpen van de heerschappij der boze mensen.

6.  Om  de  verwoesting  der  ellendigen,  het  lijden  der  ongelukkigen,  om  het  kermen  der nooddruftigen, dat tot mij opgeklommen is, zal Ik, die tot hiertoe slechts stilzwijgend toezag, nu  opstaan (Jes.  33:  10),  zegt  de HEERE:  Ik  zal in behoudenis,  in heil zetten,  dien hij aanblaast 1), tegen wie men leugens blaast.

1) In het Hebr. Aschitha bejescha’ jafiach lo. Beter: Ik zal in heil zetten, hem, die daarnaar hijgt. De Heere belooft hier toch, dat waar Hij schijnbaar tot nu onverschillig heeft aangezien het lijden van Zijn knecht, Hij nu zal opstaan en in een toestand van heil of geluk stellen, die er reeds zo lang naar heeft uitgezien.

7. Op het woord dezer belofte klinke dan uit mijnen mond een lied van lof als antwoord en dit luidt: a) De redenen des HEREN, elke en zo ook die, welke zo even als belofte van hulp ontvangen werd, zijn reine, zuivere redenen, zij zijn niet gelijk aan het onreine erts, waarvan

eerst het vuil moet afgescheiden worden, maar aan het zilver, dat gelouterdis in een aarden smeltkroes, gezuiverd zeven maal 1), zodat niets onreins achtergebleven is.

a) 2 Samuel 22: 31. Psalm 18: 31; 119: 140. Spreuken 30: 5.

1)  Zeven  is  het  getal  der  goddelijke  Doxa  (heerlijkheid).  Gelijk  in  deze  al  het  donkere overwonnen is en het tot een vlekkeloos licht geworden is, zulk een reine en getrouwe glans en uitdrukking van het Goddelijke wezen is ook op zijne wijze Gods woord. Dat is in de eerste plaats waar van het zo even vernomen woord van Jehova over Zijne heilaanbrengende toekomst; dit is echter slechts een van Gods beloftevolle woorden, en wat van één geldt, geldt van alle..

Welk  een onderscheid tussen de ijdele woorden der  mensen en de zuivere woorden van Jehova. Der mensen woorden zijn ja en neen, maar des Heren beloften zijn Ja en zijn Amen. Wat waarheid, zekerheid, heiligheid, geloofwaardigheid aangaat, de woorden des Heren zijn als gezuiverd  zilver.  In het  oorspronkelijke is hier  ene toespeling  op  de meest  gestrenge zuivering,  die  aan  de  ouden  bekend  was,  door  welke  het  zilver  de  grootst  mogelijke zuiverheid   verkreeg;   het   vuil   was   geheel   vernietigd   en   alleen   het   kostelijk   metaal achtergebleven, zo zuiver en vrij van elk in mengsel van dwaling of ontrouw is het Boek der woorden des Heren. De Bijbel is gegaan door den oven der vervolging, letterkundige kritiek, wijsgerigen twijfel en wetenschappelijk onderzoek, en heeft niets verloren dan die menselijke verklaringen, die er aan kleefden als schuim aan het kostbare metaal. De ervaring der heiligen heeft het op elke denkbare wijze beproefd, maar gene enkele lering of belofte is in de meest buitengewone  hitte  bezweken.  Wat  Gods  woorden  zijn,  moeten  ook  de  woorden  Zijner kinderen zijn. Indien wij in de maatschappij Gode gelijkvormig willen wezen, moeten wij de wacht houden over onze woorden en de nauwgezetste reinheid en heiligheid in onzen omgang bewaren..

Men zou afzonderlijke gedeelten van het Boek kunnen inzien en zich zelven kunnen voldoen met sommige dingen, die op het eerste gezicht den schijn hebben van verkeerd te zijn. Maar laat men het lezen, het in zijn geheel lezen, laat men in aanmerking nemen het karakter der personen,  aan  wie  de  verschillende  gedeelten  worden  toegeschreven,  den  tijd  en  de omstandigheden,  onder  welke  die  verschillende  delen  geschreven  zijn  en  de  bijzondere voorwerpen welke juist die gedeelten op het oog hebben, welke een ontrouw gemoed het meest  bijzonder toeschijnen, en men zal overtuigd worden, dat, in plaats van dat  zij hun oorsprong hebben in het hart van een bedrieger, het een werk is van mensen, die geleerd werden door den Heiligen Geest. Laat  hen onderzoeken met  zoveel gestrengheid als hun behaagt,  alleenlijk  dat  hun  onderzoek  juist,  wijselijk  bestuurd  en  met  een  oprecht  en onbevooroordeeld gemoed geschiede, en wij vrezen niet voor het gevolg. Er zijn gedeelten, die onwetendheid en dwaling beschouwd heeft als gedwongen en welke onreine harten gezien hebben,  beschouwing  de  schaduwen  van  hun  eigene  onreinheid.  Montesquieu  zei  van Voltaire: "Lorsque Voltaire lit un livre, il de fait, puis il écrit contre ce qu’il a fait. (Wanneer Voltaire een boek leest, maakt hij er van wat hem behaagt, en dan schrijft hij tegen hetgeen hij er van gemaakt heeft). Het is geen moeite om de bladzijden te besmeren en te bevlekken, en dan de vuile vlekken, die mensen van bedorven gemoederen er op geworpen hebben, aan

den schrijver te wijten. Maar indien wij het werkelijk zien gelijk het is, zullen wij bevinden, dat zijn schrijven is zonder vlek en rimpel.

Gods  Woord  is  zo  kostelijk  en  dierbaar,  dat  het  zuiverst  zilver  tot  den  hoogsten  trap gelouterd,  daarbij  slechts  een  zeer  flauwe  vergelijking  maakt.  Daar  zijn  vele  proeven  en blijken van zijn kracht en waarheid, van ouds her gegeven, dewijl het zeer dikwijls beproefd en  menigmaal de steun en troost  der  Heiligen is geweest,  welker  verwachting  op  en uit hetzelve nooit teleurgesteld is. Zo mogen en moeten dan in het bijzonder ook de armen en onderdrukten, als hun alle aardse en menselijke troost ontvalt, vastelijk blijven steunen op de woorden en beloften van God in Zijn H.Woord gedaan, als welke zij altoos ja en amen zullen bevinden..

8. Gij HEREN zult hen bewaren; Gij zult hen, die naar Uw heil smachten, behoeden voor dit geslacht,  dat  de drager  van den tegenwoordigen tijdgeest  is (vs.  3-5); Gij zult  de Uwen beschermen tot in eeuwigheid 1).

1) David kondigt hiermede aan, dat zolang de wereld staat, er altijd een strijd, bittere strijd zal zijn tussen de goddelozen en de vromen, dat de goddelozen hen zeker zullen trachten te verleiden, en wanneer zij dit niet kunnen, hen zullen verdrukken, maar hij spreekt hier ook de stellinge verwachting uit, dat God, de Heere, voor Zijn volk zal zorgen, hun belangen zal behartigen en niet toelaten, dat zij van de aarde verdwijnen.

9. De goddelozen draven rondom, hun goddeloosheid wordt hoe langer hoe groter, wanneer de snoodsten van des mensen-kinderen verhoogd worden, de boventoon hebben (Spreuken 28: 12). Haast U dan, o Heere, om recht te doen!

Het voorbeeld van zulke slechte mensen is zeer verleidelijk, en zo keert het einde tot het begin terug. Daarvan is juist de bewaring (vs. 8) zo nodig..

PSALM 13.

GEBED IN TREURIGHEID EN ANGST DES HARTEN.

1. Een Psalm (Psalm 3: 1), van David, voor den opperzangmeester (1 Kronieken 25: 31).

2.

De toestand van den dichter is die van zodanig enen, die door langdurige vervolgingen en lang  uitblijven  der  Goddelijke  hulp  tot  aan  de  grenzen  van  de  wanhoop  gevoerd,  en  in dodelijke droefheid gekomen is, daarom zijn wij het met die uitleggers eens, die het ontstaan van den Psalm in de laatste jaren van den tijd der vervolging door Saul stellen, toen David in bijzondere mate Gods versterking nodig had, om niet ten laatste nog in de aanvechting te bezwijken. (1 Samuel 24: 20 ) Was de vorige Psalm het klaaglied der Kerk van alle tijden over  de slechtheid der mensen, die zich in haar midden verheft, hier hebben wij David’s

persoonlijke klacht  over  de  boosheid van zijnen vijand, die zich tegen hem verheft. (Vgl Psalm 12: 9 met Psalm 13: 3).

I. Vs. 2-3. Vooraf gaat een lange, diepe zucht van den Psalmist hij klaagt er over, welk ene grote smart hij op aarde te lijden heeft, en hoe hij in den hemel geheel vergeten is.

2. Hoe lang, HEERE! zult Gij mij steeds geheel en al, en voor altijd, vergeten? hoe lang zult Gij Uw aangezicht voor mij verbergen (Psalm 44: 25; 77: 8 vv.; 88: 15

De opmerkzame lezer zal opmerken, dat de vraag: "hoe lang?" op vier wijzen gedaan is. De smart van den Schrijver is gezien zo als die schijnt te zijn zo als die is, zo als zij hem zelven aandoet, en bovendien ook zijne vijanden. Wij zijn allen gereed het meest de treurigste zijde op te merken. Wij plaatsen gedenktekenen op de graven van onze vreugde, maar wie denkt om  gedenktekenen  van  lof  op  te  richten  voor  ontvangene  weldaden?  Wij  schrijven  vier boeken van klachten en slechts een van gezangen, en zijn veel meer te huis om ene Miserere te klagen dan een Te Deum te zingen..

Ook een vroom mens kan in zulk ene stemming van groten zielenangst geraken, inzonderheid wanneer hij onder de aardse tegenspoeden gedachtig wordt aan de bedrevene zonden, en in de hem  dreigende  gevaren  het  naderen  van  Goddelijke  strafgerichten  ondervindt,  in  zijne aanvechtingen de tuchtigende hand van den rechtvaardigen God gevoelt, en in de stemmingen van zijn verkeer met God de gevolgen van zijn overtreden van Goddelijke geboden erkent..

De gecompliceerde vraag: "tot  wanneer, hoe lang..."  (Psalm 74: 10; 79: 4; 89: 47 is de uitdrukking van een gecompliceerden zielstoestand, dien Luther kort en juist beschrijft: "de hoop  zelf  wanhoopt,  en  de  wanhoop  hoopt  nog."  De  tegenspraak  der  vraag  is  uit  den inwendigen strijd van geest en vlees te verklaren. Het vrezende hart denkt: "God heeft mij voor eeuwig vergeten", maar de Geest, die deze gedachte wegstoot, verandert die in ene vraagt die het tot een bloten schijn maakt: hoe lang zal het schijnen, dat Gij mij voor eeuwig vergeet? Het ligt in het wezen van den Goddelijken toorn, dat de ondervinding daarvan steeds van een indruk der eeuwigheid en dus van een voorsmaak der hel vergezeld is; het geloof houdt echter de liefde achter den toorn vast, ziet in het openbaren van den toorn slechts ene verberging van het liefelijk aangezicht van den God der liefde en verlangt, dat dit aangezicht zich weer ontdekke..

PSALM 13.

GEBED IN TREURIGHEID EN ANGST DES HARTEN.

1. Een Psalm (Psalm 3: 1), van David, voor den opperzangmeester (1 Kronieken 25: 31).

2.

De toestand van den dichter is die van zodanig enen, die door langdurige vervolgingen en lang  uitblijven  der  Goddelijke  hulp  tot  aan  de  grenzen  van  de  wanhoop  gevoerd,  en  in

dodelijke droefheid gekomen is, daarom zijn wij het met die uitleggers eens, die het ontstaan van den Psalm in de laatste jaren van den tijd der vervolging door Saul stellen, toen David in bijzondere mate Gods versterking nodig had, om niet ten laatste nog in de aanvechting te bezwijken. (1 Samuel 24: 20 ) Was de vorige Psalm het klaaglied der Kerk van alle tijden over de slechtheid der mensen,  die zich in haar midden verheft, hier hebben wij David’s persoonlijke klacht  over de boosheid van zijnen vijand, die zich tegen hem verheft.  (Vgl Psalm 12: 9 met Psalm 13: 3).

I. Vs. 2-3. Vooraf gaat een lange, diepe zucht van den Psalmist hij klaagt er over, welk ene grote smart hij op aarde te lijden heeft, en hoe hij in den hemel geheel vergeten is.

2. Hoe lang, HEERE! zult Gij mij steeds geheel en al, en voor altijd, vergeten? hoe lang zult Gij Uw aangezicht voor mij verbergen (Psalm 44: 25; 77: 8 vv.; 88: 15

De opmerkzame lezer zal opmerken, dat de vraag: "hoe lang?" op vier wijzen gedaan is. De smart van den Schrijver is gezien zo als die schijnt te zijn zo als die is, zo als zij hem zelven aandoet, en bovendien ook zijne vijanden. Wij zijn allen gereed het meest de treurigste zijde op te merken. Wij plaatsen gedenktekenen op de graven van onze vreugde, maar wie denkt om  gedenktekenen  van  lof  op  te  richten  voor  ontvangene  weldaden?  Wij  schrijven  vier boeken van klachten en slechts een van gezangen, en zijn veel meer te huis om ene Miserere te klagen dan een Te Deum te zingen..

Ook een vroom mens kan in zulk ene stemming van groten zielenangst geraken, inzonderheid wanneer hij onder de aardse tegenspoeden gedachtig wordt aan de bedrevene zonden, en in de hem  dreigende  gevaren  het  naderen  van  Goddelijke  strafgerichten  ondervindt,  in  zijne aanvechtingen de tuchtigende hand van den rechtvaardigen God gevoelt, en in de stemmingen van zijn verkeer met God de gevolgen van zijn overtreden van Goddelijke geboden erkent..

De gecompliceerde vraag:  "tot  wanneer, hoe lang..." (Psalm 74: 10; 79: 4; 89: 47 is de uitdrukking van een gecompliceerden zielstoestand, dien Luther kort en juist beschrijft: "de hoop  zelf  wanhoopt,  en  de  wanhoop  hoopt  nog."  De  tegenspraak  der  vraag  is  uit  den inwendigen strijd van geest en vlees te verklaren. Het vrezende hart denkt: "God heeft mij voor eeuwig vergeten",  maar de Geest, die deze gedachte wegstoot, verandert die in ene vraagt die het tot een bloten schijn maakt: hoe lang zal het schijnen, dat Gij mij voor eeuwig vergeet? Het ligt in het wezen van den Goddelijken toorn, dat de ondervinding daarvan steeds van een indruk der eeuwigheid en dus van een voorsmaak der hel vergezeld is; het geloof houdt echter de liefde achter den toorn vast, ziet in het openbaren van den toorn slechts ene verberging van het liefelijk aangezicht van den God der liefde en verlangt, dat dit aangezicht zich weer ontdekke..

3. Hoe lang zal ik raadslagen voornemen, vreze koesteren in mijne ziel gedurende den nacht, wanneer de mens met zijn lijden alleen is en hij het dubbel gevoelt? hoe lang zal ik mij dan nog vermoeien met plannen te maken, om uit mijne ellende uit te komen? Droefenis is in mijn hart bij dag1); hoelang dan zal ook des daags mijn hart met kommer kwellen? Hoe lang zal mijn vijand over mij verhoogd zijn 2)?

1) De zin is: Hoe lang  zult  Gij mij aan mij zelven overlaten, hoe lang zal ik mij zelven vermoeien om een uitweg uit deze ellende en dezen nood te vinden, uit welke Gij mij zo gemakkelijk  kunt  bevrijden?  Hierdoor  wordt  zeer  de  gemoedstoestand  van  een  mens aangeduid, die in radeloosheid en verlegenheid zich afmat, om raad te vinden, nu eens een plan opvat en het dan weer in volslagene moedeloosheid opgeeft, omdat hij ziet, dat geen zijner plannen tot het doel kan leiden. Deze onrust, die in ons ontstaat, zodra de Heere in den nood Zijn aangezicht van ons afwendt, beschouwt de lijdende als zijne grootste kwelling..

2) Viermalen wordt het "hoe lange" herhaald, en daardoor de hevige gemoedsbeweging van den dichter uitgedrukt.

In de lengte van het lijden ligt ene veel hardere beproeving, dan in hare sterkte..

4.

II. Vs. 4-5. Op den langen, diepen zucht volgt als uit een hart, dat lucht gekregen heeft, de bede, waar reeds enige rust in op te merken is, de Psalmist roept tot den Heere zijnen God, terwijl hij tegenover elk der voorgaande stukken iets overstelt, en gelijk hij vroeger over vier kwade dingen geklaagd heeft, zo bidt hij nu om vierderlei goed.

4. Aanschouw toch, in plaats van Uw aangezicht nog langer van mij te verbergen, alsof Gij mijnen nood niet ziet, dezen ongelukkige, verhoor mij, HEERE, mijn God, die mij nu voor eeuwig vergeten hebt (vs. 2)! verlicht mijne ogen 1), schenk mij nieuwe levenskracht door den aanblik Uwer genade (1 Samuel 14: 27), opdat ik in den dood niet ontslape (Psalm 76: 6. 76.5 Jer. 51: 39, 57).

1)   Zodra   Gods   aangezicht   van   ons   afgewend   wordt,   volgt   ontroering,   bezwijken, verduistering des verstands, radeloosheid, zodat wij in ‘t donkere rondtasten en overal zoeken of wij zouden kunnen ontvluchten. Wanneer dus de Heere het licht van Zijn aangezicht naar ons  wendt,  zodat  Hij  ons  verhoort,  zo  worden  onze  ogen  weer  verlicht  en  is  overal overvloedig raad te vinden..

Wie in ellende ter neer zit, wiens levenskrachten vervliegen, diens oog is ingezonken en dof, maar als weer nieuwe levenskracht wordt geschonken, wordt ook het oog weer helder. Welnu, hierom bidt David hier. Tengevolge van zijn moedelozen toestand vergaat zijn kracht, staat zijn oog dof en vreest hij algehele inzinking en eindelijk den dood. En het is daarom, dat hij zo uit den diepsten grond des harten tot zijn God de toevlucht neemt. Want o, David weet het ook, dat Gods eer er mede gemoeid is, dewijl de Heere hem tot koning heeft gezalfd.

Uit de diepte roept hij dan tot den Heere, en waar hij aan de ene zijde het beeld van den gelovige vertoont in zijne moedeloze ogenblikken, zo toch ook weer dat van den gelovige, bij wie het toevluchtnemend geloof zich in al zijn kracht openbaart.

5. Opdat niet mijn vijand, die zich boven mij verheft (vs. 3), wanneer hij mij geheel en al ten onder gebracht zal hebben, zegge: Ik heb hem overmocht, opdat niet mijne tegenpartijen zich

verheugen,  wanneer  ik  zou  wankelen,  zou  bezwijken,  want  Uwe  eer  zou  schade  lijden, wanneer Gij Uwen knecht, die zich op U verlaat, aan zulk een hoon der goddelozen zoudt willen blootstellen 1).

1) Had het hier slechts zijne eigene zaak aangegaan, deze gedachte ware hem wel niet zo bijtend geweest, waar echter, gelijk hier bij David, die reeds vooraf de zalving tot Koning van Israël ontvangen had, en op wie in dit opzicht het hoopje der vromen van dien tijd hoopvol zag (Psalm 5, inleiding), Gods waarachtigheid zelf op het spel staat en het hoongelach der goddelozen over  den knecht  Gods minder  henzelve dan den Heere  geldt,  daar  snijdt  dit onverdraaglijk in de borst der vromen..

6.

III. Vs. 6. Op de bede volgt de vreugde des geloofs over de zekere verhoring; de Psalmist weet, dat  boven alle schouwspelen van onzen strijd hier beneden, een genadig en gaarne helpend God als toeschouwer zit, en dezen God zingt hij lofliederen, terwijl het nog om hem dondert en bliksemt.

6. Maar 1) ik vertrouw, hoe zeker het ook mijne vijanden reeds menen, dat ik bezwijken zal (vs. 5), op Uwe goedertierenheid; zeker Gij zult mijne smart wegnemen; mijn hart zal zich verheugen in uw heil; als  ware  de  redding,  die ik  verwacht,  reeds aanwezig; ik  zal den HEERE zingen, omdat Hij aan mij welgedaan heeft.

Dat is het voorrecht van den godvruchtige boven den wereldling: wanneer de laatste door den druk en de bezwaren des levens wordt geplaagd, vervalt hij ras tot moedeloosheid en zinkt hij al dieper in vertwijfeling, omdat hij geen God voor zijn hart kent, en hij slaat over tot enen weg van verstrooiing of wanhoop; maar  het  kind van God weet zich tot zijnen Vader te wenden, op zijnen getrouwen Verbonds-God zich te verlaten, en vindt altoos licht en troost, raad en uitkomst in elke zelfs in den grootsten nood; ja, zelfs doet ons de moedeloosheid wel eens onze machteloosheid erkennen, van alle poging ten enenmale afzien en op den Heere alleen en geheel ons vertrouwen vestigen. Gelukkig, wanneer onder Gods zegen, dit kwade alzo ten goede medewerkt. Langs dien weg wordt het hart gevormd en geheiligd en gewent het zich aan den Heere en Zijnen weg..

In de stormachtig bewogene ziel van den bidder is het nu stil geworden; het moge daar buiten nog gelijk te voren woeden, in den grond van zijn hart is vrede..

Het plotselinge, heerlijke in het Boek der Psalmen is een van de meest opmerkelijke trekken. Als  in  een  ogenblik  komen  wij  van  de  diepte  van  moedeloosheid  tot  de  hoogte  van godsdienstig vertrouwen en van vreugde..

Wilt gij verhoord worden, vergeet de drie g’s niet: geloof, geduld, gebed.

Op  het  geloofsgebed  volgt  nu  de  geloofsroem  David  weet  te  spreken  van  moedeloze ogenblikken, maar ook van te verkeren op de hoogten des heils. Ja, zo heerlijk openbaart zich

dit geloofsvertrouwen, dat hij de redding als aanwezig ziet. In het geloof was hij zo verzekerd van hulpe en redding, dat hij God er nu reeds voor moet danken ja, hij stelt het zich voor ogen en daarom haast hij zich, om er van te zingen.

PSALM 14.

OVER HET VERDERF VAN HET MENSELIJK LICHAAM EN ZIJNE VERLOSSING.

1. Een Psalm (Psalm 3: 1), van David, voor den opperzangmeester (1 Kronieken 25: 31).

Weer volgt een Psalm vol van Klachten over de vreselijke macht en grootheid aan het in de wereld heersend verderf, gelijk wij reeds in Psalm 12 zulk ene gehoord hebben (2 Samuel 21: 22 ); toch sluit hij zich niet onmiddellijk aan Psalm 12 aan. Psalm 13 is niet zonder reden er tussen gevoegd, omdat elke persoonlijke klacht der vromen evenzeer door de algemene klacht der Kerk moet ingesloten zijn, als het "Onze Vader" aan beide zijden door de beden om de eeuwige goederen omringd ja, Psalm 131 wijst ook op Psalm 14, en Psalm 14 op Psalm 13 terug want beide Psalmen hebben na de klacht in het begin, de vreugde tot hun slot, In Psalm 13: 6: "mijn hart zal zich verheugen in Uw heil; " en Psalm 14: 7: "Jakob zal zich verheugen en Israël zal verblijd zijn." Overigens komt met onzen Psalm, Psalm 53, uitgezonderd kleine afwijkingen woordelijk overeen, vooral met dit onderscheid dat daar overal de naam "God," hier de naam "Heere" staat. (Vergelijk het overige bij Psalm 53 zelf).

I. Vs. 1-3. De dichter begint met Zijne eigene klacht over het godloochend gedrag onder de mensen, dat hoe langer hoe erger wordt; vervolgens beroept hij zich op het oordeel Gods. De Heere laat  de mensheid  voor  zijne alziende en alles doordringende ogen voorbijgaan; de uitkomst van deze Goddelijke beproeving is geheel en al troosteloos.

a) De dwaas 1) zegt in zijn hart: Er is geen God 2). Zij, de mensen in ‘t algemeen, bij welke zulk ene dwaasheid is, verderven het, ten gevolge van deze verkeerdheid des harten, door hun gehele handelwijze; zij maken het gruwelijk met hun werk; b) er is niemand, die goed doet 3).

a) Psalm 10: 4; 53: 2. b) Rom. 3: 10.

1) In benamingen van den onverstandige is de Oud Testamentische taal bijzonder rijk. De onderste sporten van deze ladder vormen de onnozele (Spreuken 7: 7; 14: 15; 22: 3; 27: 12. Psalm 116: 6) en de dwaze (Spreuken 1: 32; 10: 1, 18; 13: 19 vv.; 14: 8, 24, 33; 15: 2, 7 de bovenste de gek (Spreuken 1: 7, 10, 14, 21; 12: 15 vv.) en de dolle (Psalm 5: 6; 73: 3; 75: 5); in het midden ligt het begrip van den dwaas (zo veel als de sap-, de krachteloze, Jes. 32: 6). Het  is  degene,  die  de  ootmoedige  wijsheid,  welke  van  boven  is,  wier  grondstelling  de godsvrucht  is,  voor  eigenwijsheid  ter  zijde  stelt.  Al  was  zulk  een  mens  een  tiran,  een hemelbestormende reus, de H. Schrift stelt hem onder de dwazen..

Van den dwaas, hier bedoeld, zegt de Profeet Jesaja: "Want een dwaas spreekt dwaasheid, en zijn hart doet ongerechtigheid, om huichelarij te plegen en om dwaselijk te spreken tegen den

Heere." Hij is dus een waanwijze, die niet rekent met de ware wijsheid, waarvan het beginsel de vreze Gods is. Vandaar dat hij komt tot de slotsom, dat er geen God is.

2) Hier is geen sprake van het Atheïsmus des verstands, maar van het Atheïsmus van het hart, waarvan het gebied oneindig groter is dan van de eersten, waaraan de wereld bijna geheel is overgegeven, hoewel het getal der theoretische godloochenaars in haar gering is..

3) Wat de Psalmist zegt bedoelt hij van de mensheid als "wereld." even als in het Goddelijk woord Genesis 6: 5, 12, zodat op hetgeen genade aan het verderf ontrukte niet gelet wordt. Men zou ook kunnen zeggen, daar alleen genade aan het algemeen verderf ontrukt, dat de mens beschreven wordt, gelijk hij van nature is, niet naar den toestand der erfzonde, maar naar den werkelijken toestand, gelijk die daaruit opwast, wanneer genade niet ingrijpt..

3. Hoe nauwkeurig hij ook navorst, al kan niets Zijn alles doordringend oog ontgaan, Hij vindt niemand. Dat is de uitslag van ‘t Goddelijk onderzoek. Zij zijn allen van Hem en van zijne wegen afgeweken, te zamen zijn zij stinkende geworden; er is niemand, die goed doet, ook niet een1).

1) In Rom. 3: 10 vv. voegt de Apostel bij onze verzen zonder meer nog andere getuigenissen van het Oude Testament, die op hetzelfde betrekking hebben; zij zijn als een mozaïek uit verscheidene plaatsen samengevoegd, zonder een eigenlijk citaat te zijn, zijn echter reeds in het Vaticaans handschrift van de Septuaginta bij den tekst gevoegd..

Achter dit vers voegen de Vaticaanse, Griekse, Septuaginta en Latijnse Vulgata vier of vijf zinnen welke Paulus, als hij dit vers aanhaalt, er bijvoegt, als genomen uit andere Psalmen of uit andere plaatsen der Schrift. Sommigen menen, dat de gehele tekst, Rom. 3: 13-15 door Paulus geciteerd is en hier moet gevonden worden. Maar de Alexandrijnse Septuaginta heeft deze toevoeging niet, en het blijkt, dat zij niet in de Griekse Hexapla van Origenes was.

De dichter klaagt hier niet alleen over het verderf, wat hij onder het volk zag, maar over het algemeen  verderf,  over  den  algemenen  afval  van  het  menselijk  geslacht,  over  den  diep bedorven toestand van wege Adam’s diepen val. Dit verderf is zo algemeen, en zo uitgestrekt, dat allen afgeweken zijn, ja samen één verrotting zijn geworden op zedelijk gebied.

2. De HEERE heeft uit den hemel neergezien op de mensenkinderen (Genesis 11: 5; 18: 21. Psalm 33: 13), om te zien, of iemand onder hen verstandig ware, in denken en handelen verstand  betoonde,  of  er  iemand  was,  die  God  zocht,  1)  die  naar  God  vraagt,  die  de gemeenschap met God tot het hoogste doel van zijn streven maakte (Psalm 22: 27. Klaagt. 3: 25).

1) Dit is meer met nadruk gezegd. dat God sprekende wordt ingevoerd, dan dat David in zijn persoon deze uitspraak had gedaan. Want wanneer God op Zijn troon als rechter Zich plaatst, zijn wij op buitengewone wijze dom, indien Zijne Majesteit geen schrik inboezemt. Want de gewoonte om te zondigen maakt, dat de mensen zich in hun zonden verharden, en als het ware in een duisteren nevel niets onderscheiden. David derhalve, opdat hij leerde, dat zij met zulke

waanwijze  woorden  niets  vooruitkomen,  terwijl  de  misdaden  ongestraft  in  de  wereld heerschappij voeren, getuigt dat God uit den hemel aanschouwt en onderzoekt, zodat Hem niet voorbijga, wat onder de mensen gebeurt. Doch ofschoon er geen onderzoek nodig was bij God, neemt Hij niet zonder bedoeling den vorm van een aardsen rechter aan, opdat wij, naar ons model van Zijne hemelse Voorzienigheid zouden verstaan, wat niet terstond door ons verstand kan begrepen worden..

Dit is gesproken tegen het onverstand van den dwaas, die zegt: "Er is geen God; " als wilde de Psalmist zeggen: "er is niet alleen een God, maar ook een God, die ziet, die alles ziet" d.i.: Hij doordringt alles met zijn zien, niets is Hem te ver verwijderd of te diep verborgen, dat Hij niet zou  bereiken.  Bovendien,  opdat  niet  iemand  mene,  dat  deze  dwazen  en  die  hun  wegen verderven slechts een hoop volk zou zijn, breidt hij zijne mening uit, zodat wij, allen zonder onderscheid, duidelijk aangewezen worden, wanneer hij zegt: "de Heere heeft uit den hemel neergezien," enz. En zie met hoeveel woorden hij dit in vs. 3 aan wijst,  dat alle mensen bedoeld zijn. vooreerst zegt hij "allen," daarna "te zamen" en ten derde "er is niemand, ook niet één.".

3. Hoe nauwkeurig hij ook navorst, al kan niets Zijn alles doordringend oog ontgaan, Hij vindt niemand. Dat is de uitslag van ‘t Goddelijk onderzoek. Zij zijn allen van Hem en van zijne wegen afgeweken, te zamen zijn zij stinkende geworden; er is niemand, die goed doet, ook niet een1).

1) In Rom. 3: 10 vv. voegt de Apostel bij onze verzen zonder meer nog andere getuigenissen van het Oude Testament, die op hetzelfde betrekking hebben; zij zijn als een mozaïek uit verscheidene plaatsen samengevoegd, zonder een eigenlijk citaat te zijn, zijn echter reeds in het Vaticaans handschrift van de Septuaginta bij den tekst gevoegd..

Achter dit vers voegen de Vaticaanse, Griekse, Septuaginta en Latijnse Vulgata vier of vijf zinnen welke Paulus, als hij dit vers aanhaalt, er bijvoegt, als genomen uit andere Psalmen of uit andere plaatsen der Schrift. Sommigen menen, dat de gehele tekst, Rom. 3: 13-15 door Paulus geciteerd is en hier moet gevonden worden. Maar de Alexandrijnse Septuaginta heeft deze toevoeging niet, en het blijkt, dat zij niet in de Griekse Hexapla van Origenes was.

De dichter klaagt hier niet alleen over het verderf, wat hij onder het volk zag, maar over het algemeen  verderf,  over  den  algemenen  afval  van  het  menselijk  geslacht,  over  den  diep bedorven toestand van wege Adam’s diepen val. Dit verderf is zo algemeen, en zo uitgestrekt, dat allen afgeweken zijn, ja samen één verrotting zijn geworden op zedelijk gebied.

4.

II. Vs. 4-6 De dichter verheft zich nu als een Profeet en verkondigt in den Naam des Heren in het bijzonder aan die boosdoeners die Gods volk schenden en plagen en den gehelen raad van den arme belasteren en verijdelen, den zekeren ondergang; hij heeft dus in het vorige gedeelte alleen daarom aan het verderf der wereld op zich zelf gesproken om vervolgens nader het lijden te bespreken dat  daaruit  voor het  geslacht  der rechtvaardigen voortkomt; hij denkt

slechts in zoverre aan het gericht van God over deze boze wereld, als het dient tot heil van den onderdrukten rechtvaardige en het dien uit de klauwen der boosheid verlost.

4. Hebben dan, zo hoor ik den Heere in heilige verontwaardiging uitroepen, alle werkers der ongerechtigheid gene kennis; weten zij, die Mijn volk opeten (Jes. 3: 13 vv. Micha 3: 1 vv.), met evenveel onverschilligheid en onnadenkendheid, alsof zij brood aten 1), weten zij niet, dat Ik, de Heere, hun streven en arbeiden zie, en dat niet altijd rustig kan aanzien? Zij roepen den HEERE niet aan 2), zij leven als het vee en handelen als bloeddorstige roofdieren.

1) De Schrift zegt ons, dat de goddelozen Gods volk als brood opeten, hetwelk de grote begeerte van hen aanwijst om de heiligen te verslinden, dat zij daarin een groot vermaak hebben,  even  als  hongerige  mensen  in  het  eten,  en  dat  het  hun  natuur  is  hun  dat  te veroorzaken. De Schrift vergelijkt hen, wegens hun hatelijke hoedanigheden, bij leeuwen en beren, bij vossen in geslepenheid, bij wilde stieren, bij hongerige zwijnen, bij schorpioenen, bij dorens en distels. De Schrift stelt hen voor als ijverig en onvermoeid in hun bloedige ondernemingen, zij kunnen niet slapen zonder nadeel gedaan te hebben. Herodias had liever het bloed van een heilige dan een half koninkrijk. Haman wilde ene grote som aan den koning betalen, om de Joden in de ballingschap om te brengen. Goddeloze mensen willen liever hun eigene zielen op het spel zetten, dan dat zij geen dolk zouden werpen naar den appel van Gods oog.

2) Op het einde van het vers, waar Hij zegt, dat zij God niet aanroepen, wijst hij aan de bron en oorzaak van zulk een ongebreidelde ongerechtigheid, dewijl zij namelijk niet doordrongen zijn  van  de  vreze  Gods.  Want  de  godsdienst  is  onder  ons  de  beste  bewerker  voor  een wederkerige rechtvaardigheid; waar  nu  de ijver  daarvoor  is uitgeblust  daar  gaat  ook  het respect voor alle rechtvaardigheid te gronde. Overigens de aanroeping Gods dewijl zij is de voornaamste oefening van de vroomheid; omvat niet alleen hier, maar op al eerdere plaatsen der  H.Schriftuur  den  gehelen  dienst  van  God,  waar  een  gedeelte  voor  het  geheel wordt genomen..

5. Maar de Heere zal Zijnen toorn laten ondervinden en Zijne gerichten over hen doen komen. Aldaar (alsdan" "straks) zijn zij met vervaardheid vervaard, worden zij door den hevigsten schrik  aangetast;  want  God  is  bij het  geslacht  der  rechtvaardigen  1),  welks  vijanden  en onderdrukkers Hij vernielt, en dat Hij op den rechten tijd weet te redden.

1) Hier klimt de dichter weer op tot de hoogte des geloofs. Hij weet het, dat zijn God met hem is en waar hij dit weet, kan hij ook gerust zijn zaak zijn God toevertrouwen, wetende dat ten leste nooit de goddelozen, maar de Heere zal zegevieren over alle Zijne vijanden.

6. Gijlieden beschaamt nu nog, gedurende den tijd van Gods lankmoedigheid, den raad des ellendigen, daar gij te niet doet, wat de vrome tot eer van zijnen God wil doen. Gij hoont hem, omdat de HEERE zijne toevlucht is, en alzo is het vijandschap tegen God en niet tegen een mens (of: maar de Heere is zijne toevlucht, daarom zal, wat gij ook tegen hem doet, ten laatste aan zijne zijde de overwinning zijn).

Het doel van dezen Psalm is hetzelfde als van den twaalfden: des Heren Kerk moed in te storten, al is ook de gehele wereld tegen haar saamgespannen, zij mag getroost zijn, want haar God overwint de wereld..

Dit strekt zo zeer tot hun beveiliging. als tot de verschrikking van hun vijanden, die met deze hun bescherming mogen spotten, doch ze niet kunnen wegnemen, noch er hun het betrouwen op ontroven..

7.

III. Vs. 7. De Psalm wordt besloten, met de uitdrukking van verlangen naar de hulp van God, door vernietiging van de onderdrukkers Zijner gemeente, van welke vroeger gesproken is.

7. Och dat Israël’s verlossing uit Zion kwam, waar de Heere als Koning van Zijn volk in Zijn heiligdom gezeten is. Als de HEERE de gevangenen Zijns volks, dat zich midden onder de kinderen dezer wereld in ellende en verdrukking bevindt (Job 42: 10), zal doen wederkeren, dan zal zich Jakob verheugen, Israël zal verblijd zijn.

Het vers klinkt als ene liturgische bijvoeging  uit  den tijd der ballingschap, want elders in gelijk  verband  (bijv.  124:  3)  betekent  de  uitdrukking:  "de  gevangenen  Zijns  volks  doen wederkeren," de gevangenschap van het volk afwenden, de gevangenen terugvoeren; dat ook de verbannenen van niets anders dan van Zion verlossing verwachtten. toont bijv. Jes. 38: 6. Niet  alsof  men  zou  gemeend  hebben,  dat  Jehova  ook  nog  de  puinhopen  Zijner  woning bewoonde; deze was veeleer daardoor tot een puinhoop geworden, omdat Hij haar verlaten had; de tijd van zijn wederkeren tot Zijn volk, is ook het begin van Zijn weer in bezit nemen van Zijn heiligdom, en dit, door Jehova, ook vóórdat het uit ‘t slijk weer opgericht is, reeds weer in bezit genomen, wordt zowel het brandpunt van het Goddelijk gericht over de vijanden van Israël, als het lichtpunt van de keerzijde van dit gericht, van de verlossing die komen zal; daarom is ook in de ballingschap Jeruzalem het punt, waarheen het oog der biddenden gericht is (Dan.  6:  11).  Het  bevreemdt  ons trouwens niet,  als een  Psalmdichter  uit  den tijd  der ballingschap  zijn verlangen naar  verlossing  in deze woorden uitspreekt.  Aangezien echter gevangenis wenden in overdrachtelijken zin ook betekent, een ongeluk afwenden, zo kan men op dezen grond geen bezwaar inbrengen tegen het opschrift: "Van David." De toestand van het ware volk Gods was in den tijd van Absalom inderdaad een gevangenschap..

Hoe het echter zij, het lied vind eerst zijne gehele vervulling in Christus; en ook hier behoort de hoogste trap der vervulling tot de toekomst wanneer de strijdende kerk de triomferende geworden is. Tot dien tijd hebben ook wij nog aanleiding genoeg, om den wens van den vromen zanger tot den onzen te maken; in de vreugde over elke geringere vervulling kan echter nooit het verlangen naar de laatste en hoogste te niet gaan. "Wanneer de verwachte tijd zal komen, dat de Joden zullen teruggekeerd zijn in de Kerk, dan zal zich Jakob inderdaad verheugen en Israël zal verblijd zijn, en het zal blijken te zijn het leven uit den doden voor het gehele geslacht der mensen (Rom. 11: 14). Maar in den hemel alleen zal de gehele vereniging van gekochten zich verheugen zonder enige bitterheid of tussenpoos, voor altijd. De wereld is verdorven.  Och  dat  de  Messias  wilde  komen  en  verandering  geven.  Er  is  een  algemeen

bederf. O, dat de tijd der hervorming kwam! Die tijd zal zo vreugdevol zijn als deze treurig is. Dan zal God weer de gevangenis van zijn volk wenden; want de Verlosser zal de gevangenis gevankelijk wegvoeren en Jakob zal zich dan verblijden. De zegepraal van Zions Koning zal de vreugde van Zions kinderen zijn. De tweede komst van Christus, om de heerschappij van zonde en satan geheel te vernietigen, zal zijn het volmaken van deze redding; deze is het verlangen en zal inderdaad zijn de vreugde van elke Israëliet.  Met  de zekerheid  daarvan zullen wij ons zelven en elkaar vertroosten, ten opzichte van de tegenwoordige zonden der goddelozen en het lijden der heiligen.

Wanneer wij in rust zijn bidden wij of in het geheel niet tot God, of zeer koud, maar in tegenspoed en druk is onze geest bewogen en ontstoken tot het gebed, waarvan wij overal in de Psalmen van David voorbeelden vinden, zodat droefheid als het ware de saus is van het gebed, even als honger het is voor den maaltijd. Voorwaar het gebed is gewoonlijk reukeloos van hen, die zonder bekommeringen zijn, en menigeen van hen bidt niet in waarheid, maar bootst slechts een gebed na, of bidt uit gewoonte.

Zion, de Kerk, is geen verlosser, en wij mogen geen vertrouwen stellen op hare dienaren en instellingen, en toch komt den mens redding door haar toe. De hongerige menigten worden gevoed door de handen der discipelen, die er zich in verheugen te handelen als de dienaars van het feest des Evangelies. Zion is de plaats van de fontein van genezend water, dat naar Oost en West zal vloeien. opdat alle volken daarvan drinken. Welk ene reden om getrouw en ijverig te zijn in alle werken van de Kerk des levenden Gods!.

PSALM 15.

DE WANDEL DER GELOVIGEN.

1. Een Psalm van David, gezongen door het koor van Levitische zangers, toen de ark van Kirjath-Jearim werd afgehaald, om haar naar den berg Zion over te brengen (vgl. 2 Samuel 6: 5 )

Deze Psalm volgt  op  den  vorigen in de schoonste orde,  want  gelijk  in den vorigen een toonbeeld van den goddeloze beschreven is, zo is in dezen een toonbeeld van den vrome..

Bovendien is nog het volgende in aanmerking te nemen. De vorige Psalm onderscheidde van de  massa  van  het  algemene  verderf  een  geslacht  van  rechtvaardigen,  en  sloot  met  de uitdrukking van verlangen naar het heil uit Zion; de nu volgende Psalm beantwoordt de vraag: wie behoort tot dat geslacht van rechtvaardigen, en voor wie is het toekomstige heil?.

HEERE! wie zal verkeren in Uwe tent, dat hij daar zij als een gast, dien een Machtige in zijn huis  heeft  opgenomen?  wie  zal  wonen  op  den  berg  Uwer  heiligheid  1),  als  in  een toevluchtsoord, waar hij voor altijd geborgen is (Psalm 23: 6; 27: 5; 61: 5)? Wie mag hier op aarde leven in Uwen omgang, in de nauwste, de innigste gemeenschap met God?

1) Wel heeft David in de eerste plaats op het oog de heilige tent op Zion, maar hij ziet ook hoger op. Die tent, die berg der heiligheid Gods is voor hem het symbool van de gemeenschap Gods, van het wonen in Gods nabijheid hier op aarde in aanvang, en in den hemel volkomen.

2.

II. Vs. 2-5. In het hart van God als in een opengeslagen boek, leest hierop David het antwoord op zijne vraag, in het  volle en blijde vertrouw en, dat hij naar den wil van God spreekt. Terwijl hij het ware wezen der vroomheid eerst in twee verzen (vs. 2 en 4) positief, daarna (vs. 3 en 5) negatief beschrijft, keert hij ten laatste tot het begin terug; wie alzo doet, gelijk hier gezegd is, mag vertrouwen, dat hij bestendig bij God zal blijven.

2. a) Die oprecht (Genesis 6: 9; Deuteronomium 18: 13) wandelt, waar in zijn gehele leven is, en  die  gerechtigheid  werkt,  in  al  zijnen  handel  rechtvaardig  is,  en  die  met  zijn  hart  de waarheid spreekt, een afkeer heeft van alle leugen, zodat er geen bedrog in zijnen mond is.

a) Psalm 24: 4. Jes. 33: 15.

Op te merken valt de stilzwijgende tegenstelling tussen het ijdel pochen op een naam, of de blote belijdenis, die aan de ceremonie genoeg heeft en dat ware getuigenis van vroomheid, wat David hier geeft. Men zou echter kunnen vragen, waarom, dewijl de dienst van God de plichten der liefde in rang overtreft, hier geen melding gemaakt wordt van geloof en gebed, want  toch door  de kenmerken moeten de wettige kinderen Gods van de schijngelovigen onderscheiden worden. De oplossing is, dat het geloof, de aanroeping Gods, de geestelijke offerande volstrekt niet door David worden uitgesloten, maar dewijl de schijngelovigen zich meestal  door  vele  ceremoniën  zo  opvijzelen,  (van  wie  echter  het  uitwendige  leven  de onvroomheid duidelijk bewijst. dewijl zij vol zijn van woestheid, wreedheid, geweld, bedrog en schelmerij), opdat zij nu voor het licht worden getrokken, om te tonen wie zij zijn, zoekt hij het bewijs van het ware en zuivere geloof bij de tweede tafel der Wet. Want naarmate iemand gerechtigheid en billijkheid aan zijne naasten beoefent, daarmee toont hij, dat hij God vreest. David is dus niet met een burgerlijke gerechtigheid tevreden, alsof het genoeg is, ieder te geven, wat het zijne is, maar geoorloofd, krachtens zijn persoonlijk recht, God te bedriegen, maar  de  ware  vereerders  Gods  wijst  hij  ook  aan  als  te  kennen  uit  de  vruchten  der gerechtigheid..

De heilige zanger stelt het beeld van een vroom volk in het algemeen voor, zonder aan te tonen, van waar dat komt of te verkrijgen is. Van daar komt het, dat een onwijze hetgeen in dezen Psalm gezegd wordt, alles aan zedelijke deugden en den vrijen wil kon toeschrijven, wat toch enig en alleen een werk is van de genade Gods, die in ons werkt..

3.  Die  met  zijn  tong  niet  achterklapt,  niet  rondloopt  om iets  kwaads  van  den  naaste  te vernemen en rond te dragen (Leviticus 19: 16); zijnen metgezellen, zijnen medemensen, geen kwaad doet, en gene smaadrede opneemt tegen zijnen naaste, zich den smaad van anderen niet laat aanleunen.

Hoewel het aan ontelbare Christenen gering zal schijnen, slechts aan geboden als deze de oprechtheid der godsvrucht te willen beproeven, zo is het toch onloochenbaar, dat honderden en duizenden elke Zondag tot den tempel Gods en tot de plaats der aanbidding heengaan, welke, zo zij zich aan deze eisen Gods wilden beproeven, door hun eigen geweten zouden veroordeeld worden..

4.  In wiens ogen de verworpene,  de goddeloze veracht  is,  al was hij ook  nog zo  hoog geplaatst en nog zo algemeen geëerd in de wereld, al was zijn invloed en zijn rijkdom ook nog zo groot; maar hij eert degenen, die den HEERE vrezen 1), al zijn ze ook nog zo arm en veracht, daar zij zijne broeders zijn; heeft hij gezworen tot zijne schade, evenwel verandert hij niet 2); ziet hij in, dat ene vroeger gegevene belofte hem nadeel berokkent, toch houdt hij die met nauwgezetheid.

1) Het is gene gewone deugd, de vrome en rechtvaardige mensen te eren; want omdat zij dikwijls het uitwerpsel der wereld zijn, zo moeten hun vrienden niet zelden hunnen haat met hen delen. Daarom wil het grootste gedeelte hun vriendschap niet en laat ze veracht liggen, wat niet geschieden kan zonder zware en vreselijke belediging van God..

2) Gezworen moet hier in den heiligen zin van het woord worden opgevat, n.l. een heiligen eed doen. Een heilige eed staat tegenover een lichtvaardige eed. De dichter bedoelt, dat indien iemand van het doen van een eed schade krijgt, dat zulk een eed hem nadeel berokkent, hij er niet op terug mag komen, hij moet staan voor zijn woord, wat hij onder ede bevestigd heeft. Met deze Schriftuur echter kan niet verdedigd worden, wat Herodes heeft gedaan ten opzichte van Johannes den Doper. Want toch het bracht dezen geen tijdelijke schade aan, indien hij zijn eed had verbroken, en over het leven van Johannes had hij geen recht, dewijl deze zich niet aan een halsmisdaad had schuldig gemaakt.

5. Die zijn geld niet geeft op woeker 1) (Exodus 22: 25. Leviticus 25: 37 vv. Deuteronomium 23: 20) en geen geschenk neemt, wanneer hij in ene rechtszaak te beslissen heeft, van een rijke en onrechtvaardige tegen den onschuldige, om dien te veroordelen (Exodus 23: 6. Deut 16: 19; 27: 25). Die deze dingen doet, zal niet wankelen in eeuwigheid 2) (Jes. 33: 14-16).

1)  Bij  al  deze  bepalingen  wordt  verondersteld,  dat  alleen  de  arme  geld  zou  lenen,  ene veronderstelling, die zijn grond heeft in de eenvoudige toestanden van den Mozaïschen tijd, in  welken  lenen,  om  daarmee  ondernemingen  te  doen  en  winst  na  te  jagen,  nog  niet voorkwamen. Zulk lenen nu moest een werk van liefde tot den naaste zijn en het is ene grote overtreding,  wanneer  iemand,  in plaats van den naaste te helpen,  van diens  verlegenheid gebruik maakt, om hem in nog groteren nood te brengen. De Mozaïsche geboden ten dezen opzichte hebben diensvolgens ook hun betekenis voor de tijden van het Nieuwe Verbond. Op het  nemen  van  renten  voor  kapitalen,  die  geleend  worden  tot  speculeren,  heeft  dit  gene betrekking; dit behoort tot een geheel ander gebied..

Wordt in het eerste vers de vraag voorgesteld, wie van alle de leden der Kerk zijn woonplaats in den Hemel zal hebben, in het 3e, 4e en 5e vers worden zeer duidelijke en gevoelige tekenen gegeven der ongeveinsdheid, gerechtigheid en waarheid. 1e. In redenen, niet op te nemen of

te verbreiden valse geruchten en lasteringen. 2e. In onze handelingen, onze naasten niet meer ongelijk te doen als ons zelven. 3e. In ons gezelschap de boze lieden te verachten, die waardig zijn veracht te worden. 4e. In onze achting, die wij voor anderen hebben, en dat is, eren, die God vrezen. 5e. Is in onze woorden, te zweren en niet te veranderen. Dat is consciëntie te maken van ons woord en belofte, inzonderheid, wanneer deze met ede bevestigd is. 6e. In het nemen van gewin, geen geld te geven op woeker, dat is, geen rente te nemen op blote lening en om niet den armen te lenen. 7e. Het laatste is getuigenis te geven zonder geschenkneming, of zonder partij te kiezen.

2) Geen storm zal hem van zijne grondslagen afstoten, geen van zijn anker rukken, of van zijne plaats uitroeien gelijk de Heere Jezus, wiens Rijk eeuwig is, zo zal de ware Christen nooit zijne kroon verliezen. Hij zal niet alleen zijn te Zion, maar ook gelijk Zion, vast en sterk. Hij zal wonen in den tabernakel van den Allerhoogste en noch dood, noch oordeel zullen hem afrukken van zijn plaats van geluk en zegen..

God lof! ik weet, waar ik heenga: uit de tent Gods op aarde tot den hogen berg Gods ten eeuwigen leven.

Ziet hier, dat het, om een waar lidmaat van de Kerk te zijn, niet genoeg is daarin geboren te zijn, daarin uiterlijk te leven, aandeel aan enige uitwendige privileges te hebben, gedoopt te zijn, enige uitwendige godsdienstplichten waar te nemen, ten Avondmaal te gaan, waartoe velen hun geheel Christendom bepalen. Neen, er is op de vraag: Wie zal verkeren in Uwe tente? een geheel ander antwoord: Hij alleen, die oprecht wandelt en gerechtigheid werkt, enz.

PSALM 16.

VOORZEGGING VAN CHRISTUS’ LIJDEN EN OPSTANDING.

1. Een gouden kleinood van David, Hebr. michtam 1), d.i. geheim, een lied vol van diepen inhoud, die voor de grote menigte niet te verstaan is (1 Kronieken 25: 31 ).

1) In de overzetting "gouden kleinood," is men Aben Esra (een der Joodse geleerden uit de Middeleeuwen, te Toledo geboren, gestorven 1167 of 1168 na Christus), gevolgd. Deze leidt het woord af van goud, en zegt: "de Psalmen, die dit opschrift dragen (behalve de onze ook Psalm 56-60) zijn dus genoemd, omdat zij voortreffelijk zijn als het beste goud; inderdaad komt de uitdrukking: "gouden verzen," "gulden spreuken," meermalen voor bij Grieken zowel als bij Arabieren. Intussen moet het woord afgeleid worden van: Mtk (= verbergen) en in den bovengenoemden zin verstaan worden, zodat de liederen met dit opschrift als de zodanige zijn aangewezen,  die  ons  in  de  geheime  diepten  van  het  leven  in  God  inleiden  en  den  lezer herinneren, dat alleen Gods Geest de geheimen Gods verklaren kan..

Als  een  straal  van  het  inwendige  licht  van  zijnen  tijd,  komt  deze  Psalm van  David  ons tegemoet (1 Koningen 2: 9 ), als een bewijs tevens van het onwankelbaar geloofsvertrouwen van enen huisgenoot Gods, over welken de vorige psalm aan het einde sprak. De koninklijke

zanger is nu weer, gelijk zo dikwijls in zijn leven, in doodsgevaar, en nu wel in dat gevaar, hetwelk geen gevaar meer is, want hij ligt op zijn sterfbed; het roepen om hulp zwijgt voor het sterkere bewustzijn en de heldere hoop het is slechts een roepen om bewaring in het laatste, bittere uurtje, dat geen sterveling kan bespaard worden, en door dat roepen heen horen wij reeds ene bevestiging van het Nieuw Testamentische: Ik ben de Opstanding en het Leven.

I. Vs. 1-5. Aan het einde van Zijne loopbaan, terwijl hij zich ook nog voor de laatste schrede, die hij te doen heeft, aanbeveelt aan de bewaring van God, op Wien hij zijn gehele vertrouwd heeft, spreekt David nog eens uit, in welke betrekking hij tot den Heere en tot de heiligen staat; gelijk hij deze bemint, zo verafschuwt hij daarentegen de kinderen der wereld, die voor den Heere, die hen gekocht heeft, zich afgoden inruilen. Aan den Heere in den hemel heeft hij een goed en een erfdeel, dat hem alles geeft, wat hij nodig heeft, en dat hij nooit zal verliezen.

Bewaar mij, o God! Gij, die als de alleen ware, alvermogende God alleen bewaren kunt, en ook dan het vermoogt. wanneer de ziel in den dood nederdaalt en het lichaam tot stof en as moet worden (vgl. vs. 10); bewaar mij; want Ik betrouw op U.

David begint met de aandoening van enen, die zijnen ondergang voor ogen ziet, van allen verlaten is en nu sterven moet. Deze zou ongeveer alzo spreken "Zie, ik moet sterven, mijne kracht is van mij geweken, engelen en mensen hebben mij verlaten, ja de duivel en de mensen zoeken mij te verderven. Ik kan niet ontvluchten, niemand ontfermt zich over mijne ziel; ieder houdt mij reeds voor verloren en beweent mij als een dode. Daarom, Heere! Gij alleen zijt nog mijn bewaarder en mijn redder, Gij die redt, wie men verloren waande, de doden levend maakt en de onderdrukten verhoogt. Heere! red mij; laat mij niet te schande worden!" Zo spreekt de Psalmist ook elders (Psalm 31: 6): in Uwe handen beveel ik mijnen geest..

David begint zijn Psalm met een bede des geloofs en vertrouwen. Waar hij nergens uitkomst ziet, geen enkel toevluchtsoord ontdekt, waarin hij zich verbergen kan, waar alles hem bij de handen is afgebroken, daar richt hij zijn blik naar den hemel, ziet op naar den Hoge, naar Hem, die een veilige en zekere Rotssteen is voor al Zijn volk. Bij God, zijnen Heere, dat weet hij, is hij veilig en zeker. Ja, hij weet met een God te doen te hebben, die een zeker toevlucht is voor alle Zijne kinderen.

2. O mijne ziel! gij hebt tot den HEERE gezegd: Gij zijt de HEERE, die alle macht bezit in hemel en op aarde; a) mijne goedheid raakt niet tot U 1), Gij zijt te groot, dat ik U enige weldadigheid zou kunnen bewijzen;

1) In het Hebr. Adonai atthah tobathi bal-alèka. LXX: kurio mou ei su, oti twn agaywn mou ou   creian   ecei  Hiëronymus:   Dominus   meus   es   tu,   bene   mihi  non   est   sinete.   De Staten-overzetters zetten over door: Gij zijt de Heere, mijne goedheid raakt niet tot U, terwijl zij aantekenen of, mijn Heere. Anderen vertalen, zoals Hengstenberg en Delitzsch: Gij zijt mijn Heere, nevens U is er geen goed terwijl eerstgenoemde er bij voegt: het is de verklaring der ziele, dat het moeten tot zijn is geworden. Volgens de vertaling der Staten-Overzetters, wil de dichter zeggen, dat hij voor zijne goederen den Heere niet kan vergelden, en volgens de vertaling der anderen, dat er bij den Heere niets kan vergeleken worden, dat de Heere God

hem dus boven alles gaat.  De laatste  vertaling  heeft  veel voor.  Wij hebben hier  dan de betuiging, dat David zich volkomen aan God onderwerpt. In vs. 5 noemt hij dan ook den Heere het  deel zijner erve, terwijl hij in vs. 6 verzekert, dat  de snoeren hem in liefelijke plaatsen zijn gevallen.

3.  Maar  tot, wat  betreft  de heiligen, de kinderen Gods, die op de aarde zijn, en aan de heerlijken in godsvrucht, aan Uwe kinderen, in welke al mijn lust is 1), die ik met mijn ganse hart liefheb.

1) Deze plaats leert ons alzo, dat geen offer Gode aangenamer is, dan wanneer wij met allen aandrang zoeken de gemeenschap der gelovigen, opdat we verbonden door den veiligen band der godsvrucht de broederlijke welwillendheid beoefenen..

Het is groter, heerlijker voor ons, dat wij zijn verwaardigd om God te dienen, dan het voor Hem is, dat wij Hem onzen dienst aanbieden. Hij is niet gelukkig gemaakt door ons, maar wij zijn gelukkig gemaakt door Hem Hij kan het doen zonder zulke aardse dienaars, maar wij kunnen niet zonder zulk een Hemelsen Meester.

Er is niets aan God toe te voegen; Hij is zo volmaakt, dat gene zonde Hem nadeel kan doen en zo rechtvaardig, dat gene gerechtigheid Hem kan te stade komen.

Beter: in hen is al mijn lust. De dichter spreekt het dan in vs. 1 en vs. 2 uit, dat zijne liefde zich uitstrekt tot God en zijn volk. Wanneer hij God als het hoogste Goed, nevens Wie hem niets lust in hemel en op aarde, heeft leren kennen, ja, wanneer hij zich kind van God heeft leren gevoelen, dan gevoelt hij ook de gemeenschap der heiligen, den liefdeband, die hem verbindt met alle godvruchtigen.

4.  De  smarten  dergenen,  die  enen  anderen  God  begiftigen  1),  in  plaats  van  den  enigen waarachtigen  aan  te  hangen,  zullen  vermenigvuldigd  worden,  niet  alleen  dat  zij  in  hun verwachting zullen teleurgesteld worden, maar ook wacht hun het gericht en de ijver Gods, die de weerspannigen zal verteren Hebr. 10: 23. Psalm 32: 10. 1 Tim. 6: 10); ik zal hun drankoffers  van  bloed  niet  offeren2),  met  hunnen  afgodendienst  mij  niet  mengen;  want hetgeen zij plengen is enkel bloed, daar hun hangen met bloed bevlekt zijn en hun geweten met bloed beladen is (Jes. 1: 11, 15), en ik zal hun namen, de namen dier afgoden, die zij dienen, op mijne lippen niet nemen 3) (Exodus 23: 13).

1) Eigenlijk kopen. Kopen is de verklaring van de in het Oosten bestaande gewoonte, om de dochter van haren vader zich als vrouw te kopen. Het  beeld is des te gepaster, daar ook dikwijls van enen echt tussen God en Zijn volk gesproken wordt. God koopt Zijn volk, Hij komt hen tegemoet met gaven Zijner liefde, Hij geeft en Hij eist; Zijne liefde verwekt hun wederliefde.  Afgoden  daarentegen  moeten  gekocht  worden,  zij  geven  niets  maar  eisen gedurig. Hun dienst is ene zaak van zelfverloochening en een oogst van smarten. (Hos. 3: 2, 8: 9. Ezechiël. 16: 33,24).

2) Dit wil niet zeggen, dat die offeranden uit bloed bestonden in plaats van uit wijn, maar dat zij met  bloed bevlekte handen werden gebracht  door  mensen,  door  mensen,  die met  een bloedschuld waren beladen.

3) Zo grote afkeer en verachting was er bij hem, zegt hij, omtrent de afgoden, dat hij zich zou wachten, om hun namen te noemen, evenals van het plegen van heiligschennis, niet omdat het niet  geoorloofd  was,  hun  namen  op  de  lippen  te  nemen,  wat  we  wel  bij  de  Profeten ontmoeten,  maar  dewijl  David  niet  anders  zijn  hoogste  verachting  wist  uit  te  drukken, waarmee de gelovigen de valse goden moeten vervolgen..

5. a) De HEERE is het deel mijner erve, en mijns bekers, want de priesters, die van ‘s Heren tafel eten, stellen slechts in ‘t uiterlijke voor (Numeri 18: 20), wat in zijne geestelijke diepte van ieder gelovige waar is; Gij, Heere! onderhoudt mijn lot, evenzeer als ik, wat ik wensen kan, in U heb, zo blijft mij ook, wat ik thans in U heb, door U mij gewaarborgd.

a) Klaagt. 3: 24.

Laat mij de liefde en gunst van God bezitten; laat mij voldoening hebben in de gemeenschap Zijner  genade  en  Zijner  vertroostingen,  laat  mij  deel  hebben  aan  Zijne  beloften  en  ene aanspraak op het eeuwige leven en ‘t geluk in de toekomst; en ik heb genoeg, ik behoef niets meer, ik verlang niets meer om zalig te zijn. Wilden wij wel en vrijer  handelen voor ons zelven, wij moesten God en Christus aannemen tot onze erfenis in de andere wereld, de hemel is ene erfenis; God zelf is de erfenis Zijner heiligen daar, wier eeuwige zegen is, zich in Hem te verblijden. Daarom moeten wij Hem op deze wereld nemen voor ons huis, onze rust, ons eeuwig goed..

Voor anderen vloeie het land Kanaän over van melk en honing als een beker; mijn beker, die van den hoogsten zegen overvloeit, is mijn God.

Merkt op, niet alleen de zegeningen van God, maar God in de zegeningen. Zegeningen zijn nooit van zo veel betekenis, als wanneer zij getuigen van den Redder..

Deel mijner erve, is het deel, dat iemand toekomt van een stuk lands, en deel mijns bekers, dat gedeelte, wat de huisvader als zijn deel aan een iegelijk aanwijst. Nu weet men, dat de stam Levi geen eigen stuk land had, en geen eigen beker, dat is, geen eigen inkomsten. Hij moest leven van de bediening van het heiligdom. De Heere God was zijn deel. Hierop zinspeelt de dichter. In geestelijken zin is de Heere nu zijn erve en zijn beker. Hij leeft en zal leven uit de hand des Heren, en ontvangen naar de mate, die zijn God voor hem bepaalt.

6.

II. Vs. 6-11. Terwijl hij zich gelukkig gevoelt van wege het lot, dat hij in de gemeenschap des Heren heeft, prijst David in dankbare zegening degene, die hem tot erkentenis van het ene nodige gebracht heeft, en houdt Hem stonds in het oog; daarom is hij zeker, dat hij nooit bezwijken of afvallen zal. Deze zekerheid verschaft hem dan ook nu, nu hij gaat sterven, het

zaligst uitzicht over dood en graf in een eeuwig leven, wanneer de vreugde volkomen wordt en de heerlijkheid geen einde neemt. De Psalmist wordt hier tot een Profeet, en de Psalm tot profetie; wat hij uitspreekt is zo heerlijk en buitengewoon, dat met betrekking tot David, afgezien  van  Christus,  ene  dweepachtige  hoop  zou  geweest  zijn,  die  door  de  uitkomst beschaamd zou geworden zijn, maar in Christus zijne volle waarheid en ook voor David in Christus zijne betekenis heeft.

6. De snoeren zijn mij in lieflijke plaatsen gevallen, mij is een heerlijk deel, een schoon land, een paradijs met het meetsnoer toegemeten, toegedeeld, ja ene schone erfenis is mij geworden 1), daar de Heere zelf mijn deel is geworden, en Zijn hemel mijn vaderland.

1) Met een rustig en stil gemoed rust hij in den eeuwigen God, ja, zo hoog is zijn roem, dat hij ten zeerste veracht, wat de wereld buiten Hem aan hem als werkelijk aanbiedt. Want in een heerlijke lofzang zijn God verheffende, zegt hij, dat hij niets meer verlangt..

David beschrijft  hier den aangenamen toestand, wolken hij doorleeft, of waarin God hem gezet heeft. Gods rijk en heerlijk gezelschap is hem ten deel gevallen, en daarom heeft hij schier geen woorden genoeg, om dit onuitsprekelijk voorrecht te bezingen. Des daags is hij er van vervuld, ja zelfs des nachts (vs. 7) onderwijzen hem zijn nieren, waakt zijn hart en heeft hij behoefte, om den naam des Heren groot te maken, om te vermelden het onbeschrijfelijk groot verschil tussen den eeuwigen en waarachtigen God, zijn God, en de afgoden.

7. Ik zal den HEERE loven, die mij raad heeft gegeven 1), om het goede deel te verkiezen, daar toch een mens in het midden van zeer vele goederen gesteld, niet uit zich zelven weet, waar hij met zijn hart heen moet en zo licht verkeerde wegen gaat; zelfs bij nacht onderwijzen mij mijne nieren1), wanneer ik, terwijl alles om mij slaapt, zo recht in mijne ziel gevoel, welk ene hoge, onuitsprekelijke zalige bezitting ik aan den Heere heb (vgl. 1 Koningen 1: 1 Aanm), dan leer ik den Heere steeds meer kennen en het verlangen wordt steeds groter om bij Hem te zijn.

1) Dit betekent, dat God, die steeds bij Hem was, hem enige aanwijzing in zijne dromen had gegeven of ten minste gedachten, als hij in den nacht waakte, waarvan hij ene grote zekerheid van zijne herstelling had ontvangen; misschien was hem enig middel aangewezen.

Voor David schijnt de nacht dikwijls tot groten zegen en tot grote vreugde geweest te zijn. Soms had hij er behagen in, over God te denken, als hij op zijn bed lag, en het is niet te verwonderen, dat, als hij over ‘s Heren goedheid peinsde en over den weg, dien Hij hem geleid had, dat hij als het ware genoodzaakt was, zelfs te middernacht om op te staan en te bidden. Daarom houden wij het er voor, dat het peluw een goed raadsman is; laat ons met David hier erkennen, dat het de Heere is, die raad geef en de onderwijzing in den nacht ons toezendt.

8. a) Ik stel den HEERE geduriglijk voor mij, Hij is het, op wie ik geduriglijk staar, en wiens beeld hoe langer hoe meer zich in mijne ziel afdrukt; omdat Hij aan mijne rechterhand is, als

een vriend en helper, zal ik  niet  wankelen; maar in mij zelven is gene kracht  om mij te bewaren; mijn vertrouwen is op Hem alleen.

a) Hand. 2: 35.

De Apostel vertaalt dit: "Ik zag den Heere ten allen tijde voor mij," (Hand. 2: 25). Ik zet het oog mijns geloofs op hem en duld niet, dat het zich op andere dingen vestige. Ik zie Hem in het gezicht oculo irretorto, gelijk de arend ziet naar de zon, en oculo adamantino, met eed oog van een zeilsteen, dat zich steeds naar een punt keert. En dit was ene der lessen, welke zijne nieren hem geleerd hadden, die de Heilige Geest hem had voorgelegd.

Evenals de wijzer van een kompas steeds naar de noordster wijst, ook als het is gesloten en verborgen in een koffer van goud, zilver of hout, en nooit zijne natuur verliest, zo is een gelovig Christen, hetzij hij van hogen of lagen staat in deze wereld zij, verplicht, voortdurend zijn geloof en zijne hoop vast te bouwen op Christus, en zijn hart en gemoed vast gevestigd te hebben op Hem, en Hem te volgen door vuur en water, door oorlog en vrede, door honger en koude, door vrienden en vijanden, door duizend gevaren, door de golven en baren van nijd, boosaardigheid, haat, kwade geruchten, schimpende veroordelingen, verachting van wereld, vlees en duivel, en zelfs in den dood, zij het nog zo bitter, wreed en tirannisch, nooit Christus uit het gezicht te verliezen nooit over te geven het geloof, de hoop en het vertrouwen op Hem.

Wanneer men God steeds voor ogen heeft, dan is er moed en onverschrokkenheid, dan is het dat gewillig en verheugd, wanneer het ongeluk, kruis en lijden moet verdragen. Voorwaar, zulk een geloof kan door geen kruis en ongeluk overwonnen en overweldigd worden..

9. Daarom, omdat de Heere aan mijne rechterhand is ter mijner bewaking (vs. 8), is mijn hart verblijd, zelfs in het aangezicht des doods, en mijne eer, mijne ziel (Psalm 7: 6), verheugt zich, breekt in gejubel en gezangen uit; ook zal mijn vlees zeker wonen, in veiligheid rusten (Deuteronomium 33: 12, 28; vgl. 1 Thessalonicenzen. 5: 23).

Een gelovige  werpt  het  gehele gewicht  van al zijne zaken en aangelegenheden, tijdelijke, geestelijke en eeuwige op de beloften van God, gelijk een mens besloten is, met Hem te staan of te vallen. Hij waagt zich zelven en al wat hem toekomt, geheel aan deze kiel toe, dat is inderdaad zeggen: indien het mij niet overdraagt, ben ik tevreden om te zinken. Ik weet, dat volbracht zal worden, wat mij van den Heere gezegd is, en daarom zal ik onafgebroken op Hem zien.

Deze Psalm is terecht onder de Messiaanse Psalmen gerekend, want zeker, wat David hier zegt, is ook aan hem vervuld geworden in den zin, dat hij tot het eeuwige leven is geroepen, dat zijn leven zijn geestelijk leven, hetwelk uit God is, onvernietigbaar was, maar toch David wordt hier Profeet van de heerlijkheid van Christus Jezus, ja, Christus Jezus spreekt hier als het ware door hem, door zijn lippen, en voorspelt hier zelf, dat na zijn diepgaand lijden, zijn glorierijke opstanding zou volgen, zodat Hij geen verderving zou zien.

David’s hoop op Christus is tot volle werkelijkheid geworden, zijn hoop wordt in Christus voor Hem persoonlijke waarheid.

10. a) Want Gij, die mijn enig goed zijt (vs. 2) mijn deel en mijne erve (vs. 5), zult mijne ziel in de hel 1) niet verlaten, niet aan de hel overlaten, als een buit prijsgeven; Gij zult niet toelaten, dat  Uw Heilige de verderving 2) zie. Gij o Vader! zult Uwen Zoon niet aan de verrotting van het graf overlaten.

a) Hand. 2: 31; 13: 35.

1) Het Hebr. kan worden afgeleid 1e. van (verderven) en betekent dan verderving, verrotting (Job 17: 14) waarom de Septuaginta op onze plaats diafyora vertaalt. 2e. van nederzinken, afdalen, wanneer het de betekenis van graf aanneemt..

Het  Hebr.  woord  Scheôl  en  het  Griekse  Hades  betekent  gewoonlijk  a.  de  plaats  der verdoemden,  b.  het  graf,  c.  de  gemeen  ontvang-  of  verblijfplaats  en  den  staat  van  alle afgestorvenen, zo goeden als kwaden, d. een allerbedruksten, allerbenauwsten, allerergsten staat. Op deze plaats past allermeest en eigenlijkst de laatste betekenis, nademaal de ziel van Christus in de plaats der verdoemden nooit geweest is..

2) Dat  is; Gij zult  niet  toelaten, dat  Ik, uw Heilige, dien Gij geheiligd hebt, om als den Messias gezonden te worden in de wereld,  verblijve  in  den  kuil,  onder  de macht  en de heerschappij des doods, maar gij zult hem opwekken. Dewijl ‘t derhalve ontwijfelbaar zeker is uit  Hand.  2: 24-33 en 13: 35-36,  dat  de Messias  in  onzen tekst  profeteert  van Zijne opstanding, welke zijn dood, begrafenis en den staat en heerschappij des doods tot aan de opstanding  toe  veronderstelt;  dewijl  Hij  insgelijks  door  de  opstanding  een  zeker  goed verwacht: a. voor zijn lichaam, n.l. dat dit in het graf gerust en zeker zou wonen, zonder vrees voor verrotting; b voor de ziele, dat die in de hel niet zou verlaten worden; c. voor den gehelen Persoon (den Heilige), dat die den kuil niet zien zou, of niet blijven in den kuil, of onder de heerschappij en staat des doods, zo blijkt, dat in den gehelen tekst te kennen gegeven wordt, de begraving des lichaams, de nederdaling der ziele en de heerschappij des doods over den gehelen mens..

11.  Gij  zult  mij  integendeel  het  pad  des  levens  bekend  maken  1),  mij  den  weg  doen bewandelen, die uit het leven in U tot het leven bij U leidt, en dat leven is wonder vreugdevol en eeuwig zalig: verzadiging der vreugde is bij Uw aangezicht 2); het aanschouwen Uwer heerlijkheid is een hemel; lieflijkheden zijn in Uwe rechterhand 1), eeuwiglijk; daarmee reikt Gij de Uwen altoos de heerlijkste en lieflijkste gaven toe.

1) De verrukking heeft hier David machtig aangegrepen en hem zich zelven als buiten het gezicht  gevoerd,  zodat  hij  nu,  volgens  Petrus  woorden  (Hand.  2:  30-31)  "als  profeet voorziende ‘t geen gebeuren zou, dit gesproken heeft van de opstanding onzes Heren," en zijne eigene uitzichten afwisselt  met  die des groten Verlossers. Op deze wijze kunnen wij David van onbestaanbaarheid met zich zelven vrij spreken, daar het anders ongerijmd schijnt hem te horen zeggen, dat zijn vlees in veiligheid zou rusten, en op hetzelfde ogenblik, dat hij

de verrotting niet zien zou, dat hij, nauwelijks in het dodenrijk gekomen, reeds weer het pad des levens zou aanschouwen. Mij dunkt, dat wij hier den sprong, de vlucht der profetische verrukking  niet  slechts  zien,  maar  bijkans  tasten.  Langs  dezen  weg  alleen  vinden  wij samenhang  in de gedachten des lieds en gepastheid,  ja genoegzame  klaarheid  in al zijne uitdrukkingen..

Door dezen Uwen geliefden Zoon, onzen dierbaren Verlosser, zult Gij, o Heere, ons het pad des levens wijzen, Gij zult onze zielen nu rechtvaardigen en onze lichamen opwekken ten laatsten dage, wanneer aardse zorg eindigen zal in hemelse vreugde, tijdelijk leed in eeuwig geluk.

De Psalmist spreekt, menen wij, hier niet minder in den Geest, dan in den 40sten Psalm, en door dien Geest geleid, voelt hij in zich ene verwachting ontwaken, die zich ver boven het gewone  standpunt  onder  de  Oude  bedeling  verhief,  en  drukt,  gelijk  van  achteren  blijkt, wederom onder hoger leiding die verwachting uit in den vorm, waarin zowel de onwrikbare hoop als de schone triomf van den verrezen Christus op de treffendste wijze zich afspiegelt. Het is in zeker opzicht David zelf niet meer, die spreekt. Schoon toch in een ander opzicht David wederom op het hoogste toppunt der ontwikkeling van zijn eigen innerlijk leven -maar de Geest des Heren, die in hem spreekt (1 Petrus 1: 11). Die Geest legt hem den roem ener hoop  op  de lippen,  die ongetwijfeld ijdel geweest  zou zijn zonder  de  door  hem  vooruit geziene opstanding van Zijn groten Zoon uit de doden. Maar zo mag dan ook de Messias met het hoogste recht worden geacht ene betuiging te kunnen overnemen, die in David, buiten betrekking tot Christus beschouwd, hare waarheid heeft, maar geenszins volle waarheid heeft, zou mogen heten.  Wat  meer  is,  zo  mag in gemeenschap met  Christus  ieder  gelovige de betuiging ener hope herhalen, die in Hem het middelpunt harer vervulling aanschouwt.

2) Op Christus, die het hoofd des lichaams is, hebben deze woorden de eerste toepassing, maar in Hem op alle Christenen, die vervuld zijn met Zijnen Geest, en wij mogen hieruit leren, dat het onze wijsheid en plicht is den Heere ons steeds voor ogen te stellen, dat, indien onze  ogen  op  den  Heere zijn, onze harten en tongen in Hem zich mogen verblijden dat stervende   Christenen  hun  lichaam   mogen  afleggen  in  de   gelovige   verwachting   ener vreugdevolle opstanding. Onze lichamen hebben in deze wereld weinig rust, maar in het Graf zullen zij rusten (Jes. 57: 2). De dood vernietigt de hoop der mensen (Job 14: 19), maar niet de hoop van een waar Christen (Spreuken 14: 32). Hij heeft hoop in den dood, levende hoop op het ogenblik van het sterven. Christus, opstanding is een onderpand onzer opstanding, zo wij tot Hem behoren..

Wij treden aan het sterfbed van den koninklijken profeet. Hoe ziet hij wel op den naderenden dood? Hoe blikt hij wel in en over het graf? Reeds in het lied zijner jonkheid (Psalm 17) vinden  wij  dit  veelbetekenend  en  duidelijk  slotwoord....Maar  ik,  ik  zal  Uw  aangezicht aanschouwen in gerechtigheid, en als ik ontwaak zal ik mij verzadigen aan Uw beeld, En uit geheel den Psalm zijns ouderdoms (Psalm 16) ademt ons een vrede van boven toe in ‘t geloof van een godsman, voor wie de dood niet het besluit is des levens, het graf niet de jongste woning, maar die achter en boven deze een leven verwacht en in hope begroet met God en onverderfelijk  als  Hij.  Hij  weet  het  en  betuigt  het,  dat  er  voor  Gods  aangezicht  volle

verzadiging  is  van  vreugde  en  liefelijkheden  aan  Zijne  rechterhand  eeuwiglijk.  Heeft  hij gebeden om een wijs hart, opdat hij zijne dagen tellen mocht, zeker! stervende dankt hij God, dat ook zijn leven niet verlaten, niet van God afgesneden zal zijn, die het eeuwige leven is. De zon van zijn leven is hem in een vriendelijk avondrood ondergegaan, waarin zijn geest den naderenden morgen van een eindelozen dag verwacht en in ‘t geloof aanschouwt. Het geldt ongetwijfeld ook van hem wat Jezus van Abraham gezegd heeft: Hij heeft met verheuging verlangd, opdat hij Mijne dag zou zien, en hij heeft Hem gezien en is verblijd geweest."

3) Lieflijkheden zijn in Uwe rechterhand, d.w.z. dat Gods rechterhand altijd gevuld is met lieflijkheid en altijd vol is. En als we dan weten,  dat Gods rechterhand teken is van Zijn Almacht, dan krijgt deze uitdrukking een dubbele heerlijke betekenis. Want dan bezingt de dichter God niet  alleen als de Bereidwillige en Genadige, die voor Zijn volk nimmer een dorre woestijn of een land der wildernis is, maar ook als de Almachtige,  die  in staat  is, volkomen in staat  is Zijne lieflijkheid  en genadebewijzen ten volle aan Zijn gunstvolk  te betonen.

PSALM 17.

GEBED OM KENNIS DER WARE LEER EN OM EEN LEVEN.

1. Een gebed (tephillah 1 Kronieken 25: 31 ) van David.

Deze Psalm is wel uit dien tijd van David’s leven, toen Saul en zijne manschappen hem en de zijnen in de woestijn Maon op de hielen zaten, dat hij alleen door ene bijzondere tussenkomst des Heren ontkwam (1 Samuel 23: 20 vv.). Het opschrift in de Arabische vertaling is: Een gebed in den persoon vaneen volmaakt man en van Christus zelven, en van ieder, die door Hem verlost is.".

Gelijk de vorige Psalm met de hoop op het zalige, genotvolle aanschouwen Gods eindigt, zo op geheel dezelfde wijze de voor om liggende (vgl. vs. 15 met Psalm 16: 11); bovendien hebben  beide  Psalmen  meerdere  punten  van  overeenkomst,  zodat  men  ze  meermalen aangezien heeft voor bij elkaar behorende. Intussen is er verband tussen de rots der scheiding in de woestijn Maon (Sela Machlekoth) in 1 Samuel 23: 28 tot het uur van scheiding op het sterfbed (1 Koningen 2: 9 ) als het aanbreken tot het doorbreken, als de eerste opwekking der hoop op een toekomstig, eeuwig en zalig leven tot het duidelijk en helder worden; wij willen daarom uit elkaar houden wat naast elkaar en niet in elkaar bestaat.

I. Vs. 1-5. De Psalmist weet zich voor God rechtvaardig in dien zin, dat bij hem het oprechte zedelijke  streven  aanwezig  is,  om  Gods  wil  te  volbrengen,  en  dat,  waarvan  men  hem beschuldigt op enkel laster en miskenning berust. Hij begint daarom met de meer algemene bede om uitwendige,  rechterlijke rechtvaardiging  van de zijde des Heren (vs.  1  en 2  en beroept zich vervolgens ten opzichte der gerechtigheid, die hij beweerd heeft te bezitten, op Goddelijk onderzoek en de inspraak van Gods Geest in zijn binnenste, die hij ervaren heeft. De  Heere  heeft  gene  huichelarij bij hem waargenomen,  maar  ene  volle  overeenstemming tussen hetgeen zijn mond spreekt en zijn hart denkt en meent (vs. 3-6).

HEERE! hoor de gerechtigheid 1), die in mijnen persoon vervolgd wordt  en U om hulp smeekt; merk op mijn geschrei, neem ter ore mijn gebed, met onbedriegelijke, oprechte lippen gesproken, niet uit een valsen mond voortgekomen.

1) Het is gene eigen gerechtigheid wanneer David aldus spreekt, want aan de ene zijde weet hij zich in zijne persoonlijke betrekking tot Saul vrij van allen ondank, in welke hij de kroon zou  zoeken  te  roven,  aan  de  andere  zijde  is  zijne  persoonlijke  betrekking  tot  God  van zelfverbinding en huichelachtige gezindheid vrij..

Wie bidt zonder een gerechtvaardigde te zijn of rechtvaardiging te begeven, is een huichelaar van de ergste soort, die, niet tevreden met mensen te bedriegen, ook God, den Alwetend, bedriegen wil, in dwaze verblinding menende, dat deze slechts zijn aangezicht en niet  zijn hart zou zien..

2. Laat mijn recht van voor Uw aangezicht uitgaan, mijn vonnis door Uwen mond gesproken worden,   omdat   mijne  onschuld  aan  het   licht   kome;  laat   Uwe  ogen  de  billijkheden aanschouwen 1).

1) Of, Uwe  ogen  zien in juistheid, d.i. zien in overeenstemming met  recht  en billijkheid, geheel overeenkomstig de waarheid, en zonder enige partijdigheid. David beroept zich hier op vierschaar, op het oordeel Gods. Hij weet met een God te doen te hebben, die handelt zonder aanzien des persoons, naar het strikte recht. Hij weet het, dat zijn hart hem niet veroordeelt, dat zijn rechtszaak een rechtvaardige zaak is, en daarom kan en durft hij zich zo volkomen aan den rechtvaardigen God toevertrouwen,  ja,  tot  die trouwe bescherming  de  toevlucht nemen.

3. Gij hebt mijn hart geproefd, des nachts bezocht, om het te doorzoeken, als gene uitwendige omgeving of bezigheid de vrije gedachten der ziel belemmeren, en het sterkst zich openbaart, wat in den mens is; Gij hebt mij getoetst, mij beproeft, gelijk men goud en zilver in het vuur beproeft, om het  van alle onreinheid te louteren; Gij vindt  niets,  wat  bewijst, dat  ik een huichelaar  ben,  uitwendig  schoon,  van  binnen  vol  door  en  ongerechtigheid;  hetgeen  ik gedacht heb, overtreedt mijn mond niet, hart en mond stemmen met elkaar overeen, Gij vindt in mij de begeerte, om mij zelfs met geen woord te bezondigen, geen wrake te nemen, niet weer te schelden, als ik gescholden word en niet te dreigen als ik lijd (Psalm 39: 2).

De bedoeling van David is niet  twijfelachtig, dewijl hij bezwaard door verterenden valsen nijd, geen billijkheid bij de mensen kon verwerven, God tot rechter oproept. Maar opdat hij dit niet blindelings zou doen, legt hij zich zelven een ernstig onderzoek op, dewijl God niet door den uiterlijken schijn wordt bedrogen, Wie het toekomt de verborgen overleggingen des harten te onderzoeken. Den tijd van den nacht geeft hij aan voor het onderzoek Gods, dewijl, wanneer iemand verborgen is voor de ogen der mensen, Hij duidelijk ziet, welke ondeugden ergens nog schuilen, zoals aan de andere zijde onze ondeugden het gezicht der mensen met schaamte bedekken. Alsof hij heeft willen zeggen: o Heere, wanneer de duisternis van den nacht de consciëntie meer ontslaat van de trotse verhevene bedekselen, en de aandoeningen zich  vrijer  openbaren  zonder  getuigen  en  scheidsrechters,  indien  Gij mij op  dit  ogenblik

onderzoekt, zoudt Gij in mijn hart niets ontdekken, dat naar trouweloosheid zweemt. Hieruit kunnen we opmaken, hoe groot de oprechtheid  van David was, die zich zelven inwendig onderzoekende, zo onbevreesd zich aan het oordeel Gods durfde onderwerpen. Want niet alleen  van  uitwendige  ongerechtigheid  wist  hij  zich  vrij,  maar  ook  van  alle  verborgen ondeugden..

Voor  het   Nieuw  Testamentische  bewustzijn  zou,   bij  zijn  dieperen  en  als  het   ware macroscopisch gescherpten blik, in den afgrond der zonde zulk ene belijdenis moeilijker zijn dan voor het Oud Testamentische; want voor het eerste is door de Nieuw Testamentische daden  en  werkingen  der  genade  om aan  het  Oude  Testament  in  gelijken  graad  vreemde onderscheiding en afscheiding van geest  en vlees teweeg gebracht, hoewel ook het  Oude Testamentische  bewustzijn  zich  in  zulke  belijdenissen  niet  van  zonden,  maar  slechts  van bewuste liefde tot zonde en goddeloze zelfzucht vrij spreekt..

4. Aangaande de handelingen des mensen, die hij verricht naar het zoeken van zijn boos hart (Gen 6: 5; 8: 21),ik heb mij, waar ik die boze daden aanschouwde, naar het woord 1) Uwer lippen,  dat  mijne  wet  en  mijn  richtsnoer  is,  gewacht  voor  de  paden  des  inbrekers,  der goddeloze, dergenen, die zich door geweld willen meester maken van hetgeen eens anderen is; nimmer was ik zijn metgezel;

1) Onder God, bestiering en volgens het geleide van Zijn Woord, had hij zich gewacht voor de paden der inbrekers, hetzij dan dat hij zelf geen verderver of moordenaar geweest was ten aanzien  van  Saul  en  niet  had  toegelaten,  dat  anderen  hem  ombrachten,  of  wel  in  het algemener te nemen, hetzij dat hij zich van alle kwaad zorgvuldiglijk, van alle boosheid had gereinigd en onthouden en zich alleen naar het voorschrift van zijn plicht had gedragen en anderen ook van het kwade had afgehouden en tot de betrachting der deugden aangezet..

Woord uwer lippen. Gods Woord was voor David het richtsnoer geweest bij zijne daden. Want dat Woord maande aan de ene zijde af van de zonde en dreigde tegen de overtreders zijner  straffen,  maar  beloofde  ook  de  heerlijke  zegeningen  en  de  vervulling  van  al zijne toezeggingen. David weet, dat God Zijne belofte zou vervullen en daarom zich aan dat Woord vasthoudende, had hij zijn pad in dezen zuiver gehouden.

5. Houdende mijne gangen in Uwe sporen, opdat mijne voetstappen niet zouden wankelen (vgl. 1 Petrus 2: 21).

Onder droefheid is het niet gemakkelijk zich zelven in de hoogte te houden: een kaars vat niet licht vlam, wanneer vele benijdende monden er tegen blazen. In kwade tijden is het vooral nodig en die verstandig is neemt daartoe zijne toevlucht. Plato zei tot een van zijne leerlingen: "Wanneer de mensen kwaad van u spreken, leef dan zo, dat niemand hem gelooft." De raad is goed genoeg, maar hij heeft ons niet gezegd, hoe wij daartoe zullen komen. Wij hebben hier een voorschrift in een voorbeeld belichaamd; indien wij willen behoed worden, moeten wij roepen tot  den Bewaarder en Goddelijke hulp op onze zijde zoeken te verkrijgen. "Houd mijne gangen op," gelijk een zorgvuldig voerman zijn paard ophoudt, wanneer het den heuvel afgaat. Wij hebben alle soorten van gangen, snel en langzaam, en de reis is nooit lang van ene

soort, maar zo God onze gangen ophoudt, kan niets ons neerwerpen. Die in droefheid is en noodzakelijk  dit  gebed  verdubbelen,  en wij allen,  sedert  wij in onze benen zo  zwak  zijn geworden door Adams val, hebben behoefte het elk uur van dag doet te bidden. Indien een volkomen vader viel, hoe zal een onvolkomen zoon kunnen roemen?.

6.

II.  Vs.  6-12.  Nadat  zo  de  bidder  zijn  inwendig  denken  en  bedoelen,  en  zijne  gehele uitwendige levensrichting voor de ogen des Heren heeft blootgelegd, en daarmee het rechte fondament gelegd heeft tot een gebed, dat verhoring kan vinden (Joh. 9: 31), verheft hij zich met  des  te  meer  vertrouwen  tot  de  bijzondere  bede,  om  buitengewone  betoning  der Goddelijke hulp, overeenkomstig aan de buitengewone gevaren, waarin hij zich bevindt (vs. 6-9) Die begeerte grondt hij door ene welsprekende schildering van het in boosheid verharde en door moordlust vervulde karakter van hen, die hem verstoren en vervolgen (vs. 10-12).

6. Ik, die mij door Uwe bewaring rechtvaardig mag rekenen, roep U aan, met vast vertrouwen, omdat Gij mij verhoort. O God! neig Uw oor tot mij (Jes. 37: 17 ), hoor mijne rede.

7. Maak Uwe weldadigheden wonderbaar; het gevaar, waarin in verkeer, is zo groot dat alleen een wonderwerk van Uwe almacht mij redden kan; maar zulk ene genade wilt Gij ook aan Uwe kinderen bewijzen; Gij, die verlost degenen, die op U betrouwen, van degenen, die tegen Uwe rechterhand 1), tegen Uwe koninklijke verordeningen, tegen Uw wereldbestuur opstaan, die tegen die weldoende hand zich verzetten. die niet willen dat Gij hen zegent met Uwe genade.

1) Opstaan tegen Uwe rechterhand is opstaan tegen de macht Gods. David weet het, zijne vijanden zijn Gods vijanden. Die tegen hem zich verzetten, hem belagen, staan op tegen den Almachtigen God. En daarom, waar hij weet, dat hij zijn pad naar Gods Woord zuiver heeft mogen houden, God zijn God is, zal Hij hem ook redden van al zijne vijanden. David geeft zich met volkomen vertrouwen over aan de almachtige genade van zijn Verbonds-God.

Anderen vertalen: Betoon Uwe wondervolle genade, o  Helper van degenen, die aan uwe rechterhand toevlucht zoeken tegen hen, die zich vijandig verheffen.

8. Bewaar mij als het zwart des oogappels 1), die door U in ‘t menselijk lichaam met zoveel wijze zorg geplaatst is, om dien te bewaren; verberg mij onder de schaduw Uwer vleugelen, gelijk een adelaar 2) zijne vlerken over zijne jongen uitstrekt (Deuteronomium 32: 11).

1) In het Hebr. Schamarni keïschon bath-ajin. Zuiver en letterlijk is dit niet in onze taal weer te geven. Het eerste woord Ischon, verbonden met Ajin betekent letterlijk, het mannetje van het oog, en het tweede, Bath met Ajin verbonden, het dochtertje van het oog. Beide betekenen dan de van de Iris omringende oogappel. Deze heet Ischon, omdat in het oog het beeld van een ander zich in het klein afspiegelt, en bath, omdat het beeld een dochtertje van het oog is. (In het Latijn: pupilla, in het Grieks: korh) Als het zwart des oogappels is daarom minder juist. Als de oogappel is te zwak. Het best doet men dan over te zetten: Als de oogappel, als

het licht der ogen. En nu weet men, dat niets den mens zo dierbaar is als juist de oogappel, als het licht der ogen. Als een pijl vliegt, of een stofwolk wordt opgejaagd, of een steen u wil treffen, dan houdt ge de hand of den arm voor de ogen, opdat dit kostbaar lichaamsdeel niet gekwetst worde. Zo ook smeekt David hier op bijzondere wijze, op geheel enige wijze door zijn God in bescherming te worden genomen.

2)  Het  beeld  der  hen  (MATTHEUS.  23:  37),  dat  vele  uitleggers  ook  hier  vinden,  is waarschijnlijk aan het Oude Testament nog vreemd: wij vinden ten minste eerst ten tijde van Salomo enige aanwijzingen (1 Koningen 4: 23; Job 38: 36) dat men in Palestina hoenderen had, die zeker even als het paard uit Egypte overgebracht waren (Leviticus 1: 14 )..

9.   Verberg   mij   voor   het   aangezicht   der   goddelozen,   die   mij   verwoesten,   mijner doodsvijanden, die mij van alle zijden insluiten en omringen.

Christenen mogen het niet vergeten, dat zij een vijand hebben van dezelfden aard en van gelijk karakter, die ieder zoekt, en rondgaat wie hij zou mogen verslinden.

10. Met hun vet besluiten zij zich; op hun grootheid, rijkdom en macht bouwen zij, zodat zij gevoelloos zijn in hunnen hoogmoed voor elke indruk en zich verharden in het gebrek aan medegevoel; met  hunnen mond spreken zij hovaardiglijk; de hoogmoed is reeds zo  groot geworden, dat zij openlijk spreken alsof niets missen kon, wat zij zich eenmaal voornamen.

11. In onzen gang, waarheen ik mij nu ook met de mijnen wende (1 Samuel 23: 26), hebben zij ons nu omsingeld, zij hebben elke uitweg versperd; zij zetten hun ogen, zij loeren op ons, ter aarde nederbukkende, gelijk de leeuw loert op zijne prooi, en zich bukt, om dadelijk den verpletterenden sprong te doen, of om mij ter aarde te vellen 1).

1) Beter: Of om mij ter aarde te vellen. Daar hadden zij hem omsingeld, daar loerden zij op hem.  Hij  deelt  in  deze  verzen  mede  met  welk  soort  vijanden  hij  te  doen  heeft,  met ongevoelige, hoogmoedige mensen, die geen medelijden, geen erbarmen kenden. Is het dan te verwonderen, dat hij smeekt: Bewaar mij, o God, heb zo veel zorg voor mij, als iemand heeft voor zijn oogappel, voor het licht zijner ogen? Immers neen, want indien zijn God hem niet bewaart, heeft hij ook niet anders als den dood te verwachten.

12. Hij is gelijk als een leeuw, die begeert te roven, alzo is hij, die hoofd van deze mijne vijanden en vervolgers is, begerig om mij te verscheuren, en als een jonge leeuw, zittende In verborgene plaatsen, en loerende op zijnen buit, alzo loert de koning Saul op mij (Psalm 10: 9).

13.

III. Vs. 13-15. Daar de bidder den vijand, aan enen vraatzuchtigen leeuw gelijk, woedende op zich ziet losspringen, bidt bij den Heere, om Zich tussen beiden te plaatsen, den vijand den Weg te versperren en bovendien de ziel van Zijnen Hem oprecht  overgegeven dienaar te redden van degenen, die hun deel in hun leven hebben. Tegenover deze verheft hij, die zijn

deel in den Heere heeft, zich tot de hoop van een zalig aanschouwen van God, zelfs voor het geval, dat hij in het tegenwoordige gevaar zou omkomen, -zo krachtig is in dit ogenblik van gebed het bewustzijn van gemeenschap met den Heere in zijn hart, dat daarin het uitzicht op weder opwekken uit den doodsslaap hem vervult.

13.  Sta  op,  HEERE!  van  Uwen  troon  (Psalm 12:  6),  tegenover  dezen  leeuw;  kom zijn aangezicht voor, reeds is hij tot den sprong gereed, maar nog kunt Gij mij redden; vel hem neer, dat bij ter aarde valle, bevrijd mijne ziel met Uw zwaard van den goddeloze; geef Gij zelf hem den doodsteek.

14. Red mij met Uwe hand van de lieden, die mij vervolgen, o HEERE! van de lieden, die van de  wereld  zijn,  die  geen  ander  vaderland  kennen  dan  deze  wereld,  die  met  al  hare begeerlijkheden vergaat (1 Joh. 2: 17 vv.), van hen, welker deel in dit leven is (Luk. 16: 25), daar zij geen ander genot, geen anderen schat kennen dan het aardse, welker buik Gij vervult met Uwen verborgen schat, dien Gij wereldse goederen en genietingen geeft, om hun begeerte te bevredigen, maar daarbij alle aanspraken op hogere goederen afsnijdt; de kinderen zelfs van  die  goddelozen  worden  verzadigd  van  die  wereldse  genietingen,  en  zij  laten  hun overschot, hunnen rijkdom en overvloed bij hun sterven weer hunnen kinderkens achter 1). Zij hebben alles wat de wereld kan geven, alleen U, den hoogsten, den enig waren schat, kennen zij niet.

1) In dit vers leert David niet, dat god de goddelozen overvloed geeft, om ze tot bekering te brengen, maar geeft hij het verschil aan tussen hem en hen. Hij heeft aan zijn God genoeg. Ook te midden van bekrompene omstandigheden kent hij nog een onbeschrijfelijken rijkdom en vreugde in zijn God, maar deze mensen, zij zoeken alleen hun heil in het stoffelijke, in de dingen der wereld. Om God en Zijn Woord bekommeren zij zich niet. Als ze het maar goed hebben in deze wereld, menen zij tevreden te kunnen zijn. Hoe geheel anders is zijn lot en lotsbestemming. Want hij zal den Heere zien (vs 15). Zien, niet in genieten van de gave der genade,  van  de  uitredding  uit  de  gevaren,  maar  zien  met  onsterfelijke  ogen,  zien  in gerechtigheid, als hij eenmaal zal opwaken, opgewekt worden.

15. Maar ik, wiens gerechtigheid zo miskend en wiens lot zo zwaar is, heb ene andere spijze, een anderen schat, ene andere verwachting. Terwijl de werelddienaar onder Uwe gerichten omkomt, zal ik Uw aangezicht in gerechtigheid als een gerechtvaardige, wiens onschuld aan den dag treedt, aanschouwen; ik zal verzadigd worden, met Uw beeld, ik zal naar hartelust Uwe heerlijkheid aanschouwen, als ik zal opwaken 1) uit den slaap des doods.

1) Anders: "Als ik zal ontwaken naar uw beeld" of maar uwe gelijkenis."

De lichamen der rechtvaardigen slapen nog, maar om verzadigd te worden op den morgen der opstanding, wanneer zij ontwaken. Wanneer een Romeins overwinnaar in den oorlog geweest was en grote Overwinningen behaalde, keerde hij naar Rome terug met zijne krijgslieden. Hij ging alleen in zijn huis om zich daar te verblijden tot den volgenden dag, wanneer hij de stad verliet, om dien weer binnen te treden in het openbaar en in triomf. Zo gaan ook de heiligen als het  ware zonder hun lichamen in den hemel, maar op den laatsten dag, wanneer hun

lichamen ontwaken,  zullen ze ingaan  in hun triomfwagens.  Mij dunkt,  ik  zie dien groten optocht, wanneer de Heere Jezus het eerst van allen met vele kronen op het hoofd, met zijn heerlijk, onsterfelijk lichaam den weg zal wijzen. Achter Hem komen de heiligen, ieder van hen met de handen klappende of ene zoete melodie aan hun gouden harpen onttokkelende, allen ingaande in triomf. En wanneer zij komen aan de poorten des hemels en de deuren wijd geopend zijn om den koning der ere binnen te laten, hoe zullen de engelen, opeengedrongen, bij de vensters en aan den gevel,  gelijk  de inwoners bij de Romeinse triomftochten,  den schitterenden  optocht  afwachten  en  hemelse  rozen  en  lelies  op  hen  strooiende,  roepen: "Halleluja! halleluja! halleluja! de Heere God, de Almachtige regeert!" "Ik zal verzadigd zijn" in dien heerlijken dag, wanneer alle Engelen van God zullen komen om de triomfen van Jezus te zien en wanneer Zijn volk met Hem zal triomferen..

De wereld moge zich verzadigen, waaraan zij wil, ik verzadig mij aan God.

Wat is een wereldling? Die zijnen hemel op aarde heeft en zijn deel hier.

Daar is geen waar genoegen, geen verzadigde lust van een gelovige ziel dan alleen in God en in de beschouwing van Zijn vriendelijk Aangezicht, en in de deelneming aan Zijn Beeld, als ook in Zijn goeden wil ten onswaarts, en aan het goede, hetwelk Hij door Zijn Geest in ons werkt.  En  zelfs  zal  al  dat  genoegen  en  de  verlustiging  daarin  niet  eerder  volkomen  en onbevlekt zijn, dan totdat wij in den hemel zelven met Zijn Beeld verzadigd mogen worden..

Zonder twijfel spreekt David de hoop uit op een aanschouwen van God, waarmee hij eens als rechtvaardig  voor  God  verwaardigd  zal  worden.  Ja,  wanneer  hij  in  het  tegenwoordig doodsgevaar bezwijkt, nooit zou hij het genieten als een uit den doodsslaap ontwaakte, en derhalve (ofschoon dit niet geheel hetzelfde is) als een opgestane..

PSALM 18.

DANKLIED VOOR GODS WELDADEN.

1. Voor den opperzangmeester (Psalm 4: 1),een Psalm van David, den knecht des HEREN 1), die de woorden dezes lieds tot den HEERE gesproken heeft, ten dage, als hem de HEERE gered had uit de hand van al zijne vijanden, en uit de hand van Saul.

1) Knecht des Heren wordt  in algemenen zin ieder vrome genoemd. (Job 1: 8; 2: 3. 19: 12,14).  Ook  in  dezen  algemenen  zin  wordt  niet  slechts  op  het  subjectieve  moment  der gehoorzaamheid gezien, maar de uitdrukking wijst tevens op de waardigheid van den alzo genoemde: het is ene eer door God onder het getal van Zijne knechten opgenomen te worden, die zich verheugen in de bescherming en de zorg van hunnen machtigen en rijken Heere. Gewoonlijk wordt echter de uitdrukking in bijzonderen zin gebezigd van diegenen, van welke God  zich  bedient  tot  volvoering  Zijner  raadsbesluiten,  aan  wie  Hij  de  bezorging  Zijner aangelegenheden overgeeft en die hij tot bevordering van Zijne eer roept. David, die volgens Hand. 13: 36, "in zijnen tijd den raad Gods diende," is, na Mozes en Jozua, de eerste, die in

dezen zin knecht Gods genoemd wordt, hier, in het opschrift van Psalm 36, en in zijne eigene woorden (2 Samuel 7: 18 vv.)..

David, in wie het koninkrijk der belofte begon, diende het werk van God op niet minder duidelijke en heerlijke wijze dan Mozes, door wiens bemiddeling Israël de wet, en dan Jozua, door wie het ‘t land der belofte ontving..

2. Hij zei dan: (vgl. 2 Samuel 22: 1 vv. waar de Psalm met het opschrift en ongeveer dezelfde woorden voorkwam).

Op enen Psalm, die op het duidelijkst het kenmerk van den tijd der vervolging door Saul draagt, volgt  nu die, in welken zich alle daar vernomene en alle vroegere klachten in een heerlijk lofgezang oplossen; want  wat  David vroeger  bewogen heeft  om te klagen, is nu veranderd en geëindigd; hij staat aan het einde van zijne aardse loopbaan, en heeft nog slechts zijn lied te zingen ter ere van Hem, die alles zo heerlijk bestuurd en hem op vleugelen der arenden veilig geleid heeft.

David, een type van Christus en een deelgenoot van het lijden van Christus in Zijne leden en van  de  bevrijdingen  en  overwinningen  over  Zijn  een  hun  vijanden,  nu  gezeten  in  zijn koninkrijk, prijst God voor Zijne wonderbare genade; als een type van Christus voorspelt hij van  de  uitbreiding  en  de  vastheid  van  zijn  eigen  koninkrijk  en  van  het  Koninkrijk  van Christus onder de volken, dat daardoor vertegenwoordigd is.

2.

I. Vs. 2-4. Vooreerst  een preludium of voorspel; even zo  innig als krachtig spreekt  zich aanstonds bij het begin het hoofdgevoel uit, dat den bejaarden koning bij het terugzien op zijn levenslot vervult; in ene menigte namen der liefde zoekt hij aan te wijzen, wat hij in zijn lang leven aan zijnen God gehad heeft, en welke uitwerking  deze ervaringen teweeg gebracht hebben.

2. Ik zal U hartelijk liefhebben, HEERE, mijne sterkte! die mij zowel innerlijk sterk maakt door de kracht uit de hoogte, als uiterlijk mij door uwen machtigen bijstand bekwaam maakt, om allen nood en alle gevaar te overwinnen.

3. De HEERE is mijne Steenrots en mijn Burcht en mijn Uithelper; mijn God, mijne Rots, mijn beschutting, op welken ik betrouw, mijn Schild en de Hoorn mijns heils 1), mijn hoog Vertrek (zie 2 Samuel 22: 3 ).

1) "Hoorn mijns heils" is hetgeen mij in mijn onvermogen tegemoet komt, het overwint en mij uitkomst geeft. Alle deze namen, aan God gegeven, zijn vruchten van het leed, dat David dit lied deed zingen, n.l. de vervolging door Saul, hoe hij in het aan holen rijke, aan bossen arme land vluchten moest op de rotsen, en de bergen hem tot vestingen moesten dienen. In de toevlucht, door hem in de bergen gevonden, en in al die gelukkige toevalligheden, die hem soms in den hoogsten nood uitkomst brachten, ziet David slechts even zo vele bijzondere

openbaringen,  van  hetgeen  Jehova  zelf voor  hem was.  Het  getuigenis  aangaande  een  zo menigmaal  trouw  bevonden  God,  gaat  in  vs.  4  over  in  ene  beschrijving  van  zijne ondervinding dienaangaande..

4. Ik riep den HEERE aan, als degene, die te prijzen is, zo dikwijls mij gevaar bedreigde, en werd verlost -dit is mijne ondervinding in mijn ganse leven vol gevaren en uitreddingen-van mijne vijanden.

5.

II.  Vs.5-20.  Hierop  houdt  zich  de  zanger  bezig  met  het  eerste  gedeelte  der  gevaren  en uitreddingen  in  zijn  leven,  die  aan  het  einde  van  het  opschrift  in  ‘t  bijzonder  op  den voorgrond gesteld zijn; het zijn die uit den tijd wier vervolging door Saul. Hij neemt ze in één beeld te zamen: dood en verderf hebben tegen hem gestreden als tegen weinig anderen: maar hij heeft het ook duizendvoudig ervaren dat er een God is, die de gebeden verhoort. Terwijl hem dit opnieuw voor den geest komt wordt het onzichtbare als het ware zichtbaar voor hem; de aarde beefde, de hemel neigde zich, in bliksem en onweder daalde de Heere bijna zichtbaar af, en redde hem, den bijna weggezonkene, uit grote wateren.

5. Banden des doods hadden mij in dien tijd, toen Saul mij zo hevig vervolgde, omvangen, en beken Belials verschrikten mij.

6. Banden der hel omringden mij, strikken des doods bejegenden mij (zie 2 Samuel 22: 5,6).

7. Als mij bange was, riep ik den HEERE aan, en riep tot mijnen God 1); Hij hoorde mijne stem uit Zijn paleis en mijn geroep voor Zijn aangezicht kwam in Zijne oren 2).

1) Dat David, reeds bijna verzonken in de kaken des doods, toch zijn hart in gebeden ophief naar den hemel, is een helder bewijs van zijn zeldzaam geloof. Laten wij derhalve weten, dat zodanig een spiegel ons voor ogen wordt gesteld, opdat nooit de hevigheid der rampen ons van het bidden afschrikke..

Het gebed is gene welsprekendheid, maar ernst, niet het uitspreken van hulpbehoevendheid, maar het gevoel daarvan; het is het roepen des geloofs tot het oor van genade.

2) De Aediles bij de Romeinen hadden altijd hun deuren openstaan, zodat  er  voor  ieder gelegenheid was om te naderen, wanneer hij klachten had. De deuren tot Gods genade staan altijd wijd open voor de gebeden van Zijn gelovig volk. De Perzische koningen hielden het voor  een stuk  van hun ellendigen roem om enen gemakkelijken toegang,  zelfs voor  hun groten, te weigeren. De doodstraf was bedreigd aan degene, die ongeroepen naderde. Esther was zelfs bevreesd. Maar de Koning des hemels openbaarde Zich zelven aan Zijn volk, Hij roept  tot  Zijne bruid:  "Laat  Mij uw gelaat  zien,  laat  Mij uwe stem horen," en wijst  het verzuimen daarvan aan als de oorzaak van hare zielsziekten. De deur van den tabernakel was niet van enige harde of afsluitende stof, maar een gordijn, dat gemakkelijk kon doordrongen worden. En wanneer niemand in den tempel kwam om te dienen dan alleen de Hogepriester,

en de overigen in den voorhof stonden, zo is nu Gods volk een koninkrijk van priesters, en zijn zij geroepen om te dienen in den tempel en bij het altaar. (Openbaring 11: 1). "Zo laat ons toegaan  met  een  waarachtig  hart  in  volle  verzekerdheid  des  geloofs;  laat  ons  dan  met vrijmoedigheid toegaan tot den troon der genade, opdat wij barmhartigheid mogen verkrijgen en genade vinden, om geholpen te worden ter bekwamer tijd. (Hebr. 10: 22a; 4: 6).

8. Toen de Heere zich opmaakte om mij te helpen, daverde en beefde de aarde, en de gronden, grondslagen der bergen beroerden zich en daverden, omdat Hij ontstoken was.

9. Rook ging op van Zijnen neus, en een vuur uit  Zijnen mond verteerde; kolen werden daarvan aangestoken.

10. En Hij boog den hemel, en daalde neer, en donkerheid, duisternis der wolken was onder Zijne voeten.

11. En Hij voer op enen Cherub 1) en vloog; ja Hij vloog snellijk op de vleugelen des winds.

1) De Cherubs komen voor als bewakers van het  Paradijs.  Elders komen zij voor als de levende, sterke beschutting en het voertuig van Gods ongenaakbare Majesteit; door hen is God niet alleen in de wereld alomtegenwoordig, maar zij vertegenwoordigen in het bijzonder de heerlijkheid Gods, als deze in haar verhevene kracht zich aan de wereld openbaart..

12. Duisternis zette Hij tot Zijne verberging, tot Zijn omhulsel; rondom Hem was Zijne tent 1), duisternis der wateren, wolken des hemels of, bergen van nevelsluiers.

1)  Of,  rondom  Zich  tot  een  tent,  zodat  Hij  onzichtbaar  was  niet  alleen,  maar  als  een onzichtbare Zijn toorn openbaarde.

13. Van uit den glans, die voor Hem was, dreven door Zijne wolken daarhenen, hagel en vurige kolen.

16. En de diepe kolken, beddingen der wateren werden gezien, en de gronden, de grondslagen der wereld werden ontdekt, van Uw schelden, o HEERE! van het geblaas des winds van Uwen neus.

17. Hij zond van de hoogte, Hij nam mij, Hij trok mij op uit grote wateren 1).

1) Op dichterlijke wijze bezingt David het hier, hoe de Heere hem redde. Hij zegt toch, dat de Heere de beddingen der rivier ontblootte, om hem, Zijn knecht, te redden uit hooggaande noden. Door zijne vijanden schier geheel overweldigd, weet de Heere hem nog  door  zijn macht, hier vergeleken bij stormwind en donder, te redden.

Bij vs. 17 tekent Luther aan, dat David wil zeggen: "Hij heeft een Mozes van mij gemaakt." Gelijk Mozes uit de wateren van den Nijl werd gevonden, alzo redde hier de Heere David uit de grote wateren van vervolgers, door zijne vijanden.

20. En Hij voerde mij uit in de ruimte; Hij rukte mij uit, want Hij had lust aan mij 1); uit genade had Hij mij tot Zijnen geliefde verkoren, dien hij niet wilde laten omkomen.

1) Dit geschiedde, omdat de Heere lust aan hem had, niet om iets dat in hem was, of om enige zijner verdiensten, maar alleen uit vrije genade en enkel goedheid en liefde. Wij zijn onze zaligheid en grote zielsverlossing schuldig aan het welbehagen en den lust, die God stelde in David’s zoon, gelijk Hij bij herhaling, zo bij den Doop als bij Zijne verheerlijking op den berg, te kennen gaf..

Hij schrijft de oorzaak aan niets anders toe dan louter aan het welbehagen Gods, zodat de lof enig alleen en geheel Hen toekomt. Hij maakt nu melding van het welbehagen, met het oog op zijne roeping..

21.

III. Vs. 21-28. Dit deel zijns levens is ene schouwplaats voor de openbaring der vergeldende gerechtigheid Gods geweest, daar is duidelijk geworden, dat God Zich in dezelfde betrekking tot den mens stelt, als deze tot Hem staat. Dit is het besluit, dat de dichter aan het einde van dit gedeelte van zijn lied uit het voorgaande trekt.

21. De HEERE, die mij, den machteloze en hulpeloze, van de hand mijner vijanden redde, vergold mij naar mijne gerechtigheid; Hij gaf mij weer, vergold mij naar de reinigheid mijner handen 1)

1) Het heeft den schijn bij het eerste gezicht, dat hij met zich zelven in strijd komt, want waar hij onlangs alles wat hij ontvangen had terug bracht tot het welbehagen Gods, beroemt hij zich er nu op, dat hem een rechtvaardig loon is vergolden. Maar indien wij vatten, met welk doel  hij  deze  vermelding  van  zijn  reinheid  verbindt  met  het  welbehagen  Gods,  zal  men gemakkelijk beide uitdrukkingen kunnen verenigen. Vroeger heeft hij getuigd, dat indien God hem niet had geleid, hij geen hoop op regeren had gehad, en noch door de stemmen des mensen was gekozen, noch eigener beweging er op was losgestormd, maar dewijl het Gode alzo behaagd had; nu voegt hij er in de tweede plaats bij, dat hij gelovig Gode gehoorzaam was geweest, zodat hij nooit van Zijn bevel was afgeweken. Beide nu was noodzakelijk, dat God David niet alleen met Zijn gunst voorkwam en hem tot koning verkoos, doch ook David moest op zijn beurt in gehoorzaamheid en met een zuivere consciëntie het rijk als van God hem gegeven,  ontvangen.  Vervolgens,  wat  ook  de goddelozen hadden beproefd,  om zijn geloof  schipbreuk  te  doen  lijden,  volstandig  had  hij  den  rechten  loop  van  zijn  roeping gehouden. Wij zien nu, dat er geen verschil is in beide uitspraken, maar dat zij zeer goed met elkaar in overeenstemming zijn..

22. Want 1) ik heb des HEREN wegen gehouden, acht genomen op Zijne wegen en ben van mijnen God niet goddelooslijk afgegaan, afgeweken.

1) In deze verzen werkt David nader uit, waarin de reinheid zijner handen bestaat. Hierin, dat hij  had  gewandeld  in  de  rechten  en  inzettingen  des  Heren,  dat  hij  zich  wachtte  voor

ongerechtigheid, om zelf in te grijpen in de wegen Gods. David heeft gelovig gewacht op het ogenblik, dat God voor hem had uitverkoren. Daarom heeft hij zijn hand niet uitgestoken naar den Gezalfde des Heren, toen deze in zijn macht was, maar de verzoeking weerstaan. En al mocht hij voor een ogenblik in diepe moedeloosheid een weg inslaan, die van klein geloof getuigde, dit was ook slechts een ogenblik geweest  en werd opgevolgd door dat andere, waarin wij van hem lezen, dat hij zich sterkte in den Heere, zijnen God.

23. Want al Zijne rechten waren voor mij, waren het doel mijner ogen, en Zijne inzettingen deed ik niet van mij weg, als iets, waarvan ik niets wilde weten (Jes. 38: 17 38.17).

24. Maar ik was oprecht bij Hem, daar ik mij met geheel mijn hart aan Hem overgegeven had, en ik wachtte mij voor mijne ongerechtigheid.

Hij wachtte zich zelven. Wie is zijn eigen bewaker? Het is de Heere, die zijn beschermer is, Hij is de behoeder van Israël en de bewaarder der mensen. Indien een mens zich niet kan bewaren voor droefheid, hoe is hij bekwaam zich zelven te wachten voor de zonde? God werkt in onze eerste bekering op ons, zo als Hij deed op de aarde, of op Adams lichaam in het paradijs, toen Hij ene ziel daarin blies, en hem tot een levend wezen maakte; zulk ene macht wendt Hij aan als Christus aan Lazarus in zijn graf; want wij zijn "dood door zonden en misdaden," maar als wij levend gemaakt zijn moeten wij wandelen en zelf handelen; de Heere wil hebben, dat wij met Hem te zamen arbeiden, want wij zijn dan op Christus gebouwd niet als dode,  maar  als levende stenen (1  Petrus 2:  5).  De genade,  waardoor  wij levend  zijn gemaakt, is de Zijne en de macht is de Zijne. Hij is het, die in ons werkt beide het willen en het volbrengen, wanneer wij iets doen, en alzo doen wij het door Zijne genade; ille facit, ut nos faciamus.

Helaas! wij zijn niet bekwaam om ons zelven te helpen, zelfs niet om ene goede gedachte te denken, of om boze inblazing, of om beproeving te weerstaan, maar onze bekwaamheid is uit God. "Het is God," zegt de Psalmist (18: 33), "die mij met kracht omgordt; en Hij heeft mijnen weg volkomen gemaakt."

25. Zo gaf mij de HEERE weer naar mijne gerechtigheid, naar de reinigheid mijner handen, die openbaar is voor Zijne ogen.

Hij zegt niet om, maar naar mijne gerechtigheid. Er is ene gerechtigheid des persoons door zijne volmaaktheid en heiligheid in gestalte en daden; zo  zal niemand, die leeft, voor Zijn aangezicht rechtvaardig zijn (Psalm 143: 1). En er is ene rechtvaardigheid der zaken, en zo kan iemand  volkomen  onschuldig  zijn in ene zaak waarmee hij beschuldigd wordt.  Deze plaats en andere (Psalm 7: 9. Psalm 17: 1) spreken van ‘t laatste en niet van ‘t eerste..

De reinigheid mijner handen staat  hier niet  in den zin van, volmaaktheid, maar staat  hier tegenover veinzerij, onoprechtheid. Vandaar dat de dichter ook in de volgende verzen het uitspreekt, dat de Heere bij de goedertierenen en de oprechten en de reinen een God van nabij is. Hij eist, Hij vraagt waarheid en oprechtheid in het binnenste.

26. En gelijk Gij voor mij geweest zijt, zo zijt Gij voor allen; het is de vraag, hoe de mens gezind is tegenover U. Bij den goedertierene houdt Gij U goedertieren, bij den oprechten man houdt Gij U oprecht.

27. Bij den reine houdt Gij U rein, maar bij den verkeerde bewijst Gij U enen worstelaar.

28. Want, zo heb ik het gezien, dat Gij handelt ten opzichte der beide soorten van mensen in Uwe gemeente, in Israël, Gij verlost het bedrukte volk; maar de hoge ogen vernedert Gij 1).

1)  Hieruit  ontleent  nu  de  dichter  gelegenheid  tot  vertroosting  der  nederigen  en  om  het bedrukte en verdrukte volk Gods op te beuren. De trotsen mogen schrikken, en moeten beven, want  God  zal  hun  hoge  ogen  vernederen,  hoe  groots  hun  harten,  hoe  vermetel  hun bedoelingen,  en  hoe  versmalende  en  honende  hun  houdingen  en  handelingen  jegens  de godvruchtige werken zijn mogen,  maar  de arme vernederde en van alle zijden geplaagde vromen en gelovigen mogen en moeten zich opbeuren en bemoedigen, dat  God alle  hun duisternis als die van David zal doen opklaren..

29.

IV. Vs. 29-46. Had David zo even zijne redding uit de hand van Saul aangewezen, als staande in verband tot zijne gerechtigheid, en daarom aan het bijzondere tot het algemene overgaande, de stelling uitgesproken, dat de gerechtigheid steeds het fondament des heils is, nu daalt hij weer tot het bijzondere af, en bevestigt de algemene stelling uit de ervaring, die hij ook in het tweede gedeelte van zijn leven gemaakt heeft. Hij prijst daar de genade van God en den bijstand, die hem tegen de buitenlandse vijanden, de tegenstanders van zijn koninkrijk deels reeds geworden is, deels nog toekomen zal, en niet alleen hem persoonlijk, maar ook hem in zijne nakomelingen.

29. Wat ik gezegd heb, heb ik ook verder zelf ervaren; want Gij doet mijne lamp lichten; Gij laat het licht, dat Gij in mij onder Uw volk aangestoken hebt, niet uitgeblust worden; de HEERE, mijn God, doet mijne duisternis opklaren; wat door mijne schuld bedorven is, maakt Hij door Zijne genade weer goed.

30. Want, zo heb ik werkelijk ondervonden in de oorlogen, die ik te strijden had, met U loop ik door om bende en met mijnen God spring ik over enen muur 1).

1) Dit wil niet alleen zeggen, dat hij het nu doet, maar dat hij het ook vroeger gedaan heeft. Het verleden is voor hem heden, en uit het heden besluit hij voor de toekomst. Alle zijne overwinningen, dit wil hij zeggen, heeft hij door zijn God behaald. Zijn God komt alleen de ere toe van wat  hij  vermocht.  Waar  God,  de Opperste Leidsman was,  zijn Veldheer  en Behoeder, daar kan geen muur hem verhinderen, daar kan een machtige bende van vijanden hem niet weerstaan. David heeft ondervonden en ondervindt, wat een Paulus ondervond: Als ik zwak ben, dan ben ik machtig.

31. Gods weg is volmaakt; de rede des HEREN 1), Zijn Woord is doorlouterd als het fijnste goud (Psalm 12: 7); Hij is een schild allen, die op Hem betrouwen.

1) David zegt het hier, dat de Heere nooit te vergeefs door Zijne kinderen wordt te hulpe geroepen, maar ook dat Zijne beloften zijn als goud, onvervalst goud, waarop men aan kan. En dewijl dit zo is, is Hij in Zijn Persoon een schild voor, allen, die op dit Woord bouwen.

Met vs. 31 eindigt de eerste helft van dezen zegezang, als met een heerlijken juichtoon.

Met vs. 32 begint de lofzang een nieuwe vlucht en wordt vs. 31 nader toegelicht.

32. Want wie 1) is God, behalve de HEERE alleen? en wie is een Rotssteen, dan alleen onze God (Jes. 43: 11; 44: 6,8), buiten onzen God.

1) Als antwoord verwacht de dichter niet anders dan dit, dat de Heere de enige God is, de enige Rotssteen; want ja, in de steenrotsen der aarde had ook David een veilige wijkplaats dikwijls gevonden,  maar  hij had  het  ook  ontdekt,  dat  diezelfde steenrotsen ook  voor  de vijanden te bereiken waren. Ja, hij had het ervaren, dat rotsstenen hem nog geen veiligheid hadden geboden, indien niet te Heere, de enige en eeuwige Rotssteen, hem met Zijne genade had bedekt. En daarom moet en zal hij vragen, wie is een Rotssteen, dan alleen onze God?

33. Het  is God, die mij met  kracht  omgordt; en Hij heeft  mijnen weg volkomen  zonder aanstoot gemaakt.

34. Hij maakt mijne voeten gelijk als der hinden, en Hij stelt, stelde mij op Mijne hoogten.

Snelheid van beweging werd steeds beschouwd als ene van de eigenschappen van een ouden held.  Achilles  is  bekwaam  als  zijnde  podav  wkuv.  Nisus  bij  Virgillius  is  hyperbolisch beschreven: "et ventis et fulminis ocior alis, en de mannen Gods, die tot David kwamen, kloeke  helden,  krijgslieden  ten  oorlog,  toegerust  met  rondas  en  schild,  worden  mannen genoemd met  "aangezichten der leeuwen," en "als de reeën op de bergen in snelheid" (1 Kronieken 12: 8). Asahel wordt beschreven als "licht op zijne voeten als ene der reeën" (2 Samuel 2: 18), en Saul schijnt genoemd te zijn "de ree (sieraad) van Israël" (2 Samuel 1: 19). Men heeft gezegd, dat de voeten der hinden sterker zijn dan die des herten, en dat zij vlugger is dan hij; daarvoor is echter gene genoegzame zekerheid. Gataker geeft de ware reden op, als hij zegt: "De vrouwelijke vorm wordt dikwijls gebezigd voor de species (het soort)" Dit is niets ongewoons bij de Hebreeën. De ezelin staat dikwijls voor de gehele soort van ezels. (Genesis 12: 16. Job 1: 3; 42: 10). Sommigen (aan wier hoofd Bochart staat, Hierozoikon P. L. 2) hebben ondersteld, dat gedoeld wordt op de bijzondere hardheid van de hoeven der reeën, welke haar in staat stellen vast voort te gaan, zonder gevaar van vallen, op de ruwste en rotsachtigste plaatsen. Virgilius noemt de hinde "aeri-pedem". Anderen denken dat hier op de vlugheid en snelheid gedoeld wordt. Er is niets dat ons hindert aan te nemen, dat gedoeld wordt op deze beide eigenschappen van de voeten der hinde.

35.  Hij  leert,  oefent  mijne  handen  ten  strijde,  zodat  een  stalen  boog  met  mijne  armen verbroken 1) is, gespannen werd.

1) In het Hebr. Nichatah. Beter gespannen werd. Eig. betekent het werkwoord, neerdrukken. En daarom met  boog verbonden, gespannen. Het  was werkelijk een heldenwerk, om een stalen boog,  welks ene einde op  den grond  stond,  met  de hand  te spannen.  Ook  bij de ongewijde dichters, zoals bij Homerus komt dit voor. Maar dewijl de Heere hem kracht gaf, met hem was, kon hij ook dit heldenstuk verrichten.

36.  Ook  hebt  Gij  mij  het  schild  Uws  heils  gegeven,  en  Uwe  rechterhand  heeft  mij ondersteund, en Uwe zachtmoedigheid, Uw neerbuigen heeft mij groot gemaakt in welke Gij naar hetgeen beneden was zaagt (2 Samuel 22: 36 ).

1) Echter niet zijne handen, niet zijne stalen boog hebben David uitgered, maar het schild des heils van God, d.w.z. het heil des Heren. Het heil des Heren was zijn schild, dat hem bedekte voor de pijlen der vijanden, dat  hem ongedeerd uit  den strijd deed te voorschijn komen. Waarbij kwam des Heren rechterhand, die machtige hand, die almacht Zijner kracht, die voor de vijanden onweerstaanbaar was, terwijl eindelijk het zich telkens neerbuigen tot Hem hem heeft behouden, hem groot gemaakt heeft. Aan die neerbuigende genade Gods had David alles te danken.

37. Gij hebt mijnen voetstap ruim gemaakt, Gij geeft ruimte voor mijne schreden, onder mij, en mijne enkelen hebben niet gewankeld1).

1) De zin is deze; dat waar hij tot de uiterste beproeving was gebracht, hij door God was uitgeleid. En deze herinnering is zeer nuttig, om ons ongeloof te verbeteren, want indien de vlakte voor onze ogen ons niet aangenaam zij, waarin ons vlees vrijelijk kan rondspringen, beven wij, alsof de aarde ons zou vernietigen. Laten wij derhalve vasthouden, dat niet te vergeefs aan God die macht wordt toegeschreven, om onze wegen te verwijden en effen te maken..

39. Ik doorstak hen, dat zij niet weer konden opstaan; zij vielen onder mijne voeten 1).

1) Ofschoon aan de goddelozen en zondaren God soms voorspoed toestaat, toch tonen zij door hun einde, dat Hij voor hen een tegenstander en vijand is geweest. Doch de tekenen van Zijn gunst,  zodanig als Hij die jegens David openbaart,  doen hem als alleen Zijn knecht kennen, opdat Hij op die wijze het getuigenis gaf, dat Hij hem goed en genadig was. Doch ofschoon hij hier al te krijgshaftig schijnt te spreken, als hij verkondigt, dat hij geen einde had gemaakt aan de slachting, totdat hij alle vijanden had overwonnen. Ja, ofschoon hij schijnt de zachtmoedigheid te vergeten, die bij alle gelovigen moet schitteren, opdat zij het evenbeeld van den hemelsen Vader zijn, dewijl hij echter niets onderneemt, dan wat met het bevel Gods in overeenstemming is, en Zijn Geest zijne hartstochten bestuurt, laten wij daaruit verstaan, dat deze woorden niet zijn geweest, die van een bloeddorstig en wraakgierig mens, maar van een, die getrouwelijk volgt het oordeel, hem door God gegeven. Want zeker, wij weten, dat

hij met zo grote zachtzinnigheid des gemoeds was begaafd, dat hij er zelfs voor terugschrikte, een droppel bloeds te vergieten, tenzij plicht en noodzakelijkheid hem gebood..

40. Want Gij omgorddet mij met kracht ten strijde; Gij deed onder mij nederbukken, die tegen mij opstonden 1).

Wel gegord te zijn was, zowel volgens het eigenaardige van het Grieks en het Latijn als van het Hebreeuws, wel gewapend te zijn.

Waar David zijne vijanden mocht verslaan, daar schrijft hij ook hier al de eer aan God toe, maar doet hij het ook uitkomen, dat zijn strijd, de strijd Gods was. Hij had niet om eigen eer, maar op het bevel Gods de vijanden tegengestaan. En dat hij overwinnaar was, het was opdat de Raad Gods zou worden volvoerd, opdat het Besluit in betrekking tot David en zijn zaad zou worden uitgevoerd.

41. En Gij gaaft mij den nek mijner vijanden, en mijne haters, die vernielde ik, roeide ze uit.

42.  Zij riepen,  maar  er  was geen verlosser; tot  den HEERE,  maar  Hij  antwoordde hun, verhoorde hen niet.

43. Toen vergruisde ik hen als stof voor den wind; ik ruimde hen, greep hen weg als slijk der straten.

44. Gij hebt mij uitgeholpen van de twisten des volks, Gij hebt mij gesteld tot een hoofd der Heidenen; het volk, dat ik niet kende, heeft mij gediend.

45. Zo haast als hun oor van mij hoorde, hebben zij mij gehoorzaamd; vreemden hebben zich mij geveinsdelijk onderworpen.

Indien deze woorden (vs. 44 en 45) letterlijk kunnen verklaard worden van David, passen zij toch meer op Jezus Christus.

46.  Vreemden  zijn  vervallen,  zonken  weg,  en  hebben  gesidderd  uit  hun  sloten,  uit  hun vestingen.

47.

V. Vs. 47-51. Ten slotte van het lofgezang een postludium of naspel, dat aan God dankbare lof brengt voor de gehele volheid van de zo even genoemde goddelijke grote daden; de lof van zulk een God, die aan David doet, gelijk Hij hem beloofd heeft, zal echter niet tot de enge ruimte  van  Israël  beperkt  blijven,  maar  wordt  tot  ene  wereldomvattende  gelofte  der dankbaarheid.

47. De HEERE leeft, en geloofd zij mijn Rotssteen, en verhoogd zij de God mijns heils.

50. Daarom zal ik U, o HEERE! 1) loven onder de Heidenen, onder de volken; en Uwen naam zal ik psalmzingen (Rom. 15: 9).

1) Hier reikt Paulus (Rom 15: 9) David de hand en gelijken zij elkaar beiden. Beiden, Paulus zowel als David, zijn koningen, die in en door Christus strijden, lijden en overwinnen. Beiden zijn even zwak en onmachtig in zich zelven, beiden vermogen zij alle dingen door Christus, die  hun  kracht  geeft  en  triomferen  zij  in  Hem.  Beiden,  elk  naar  de  roeping  Gods  hun opgedragen, heersen zij over Israël en de Heidenen..

51. Die de verlossingen Zijns konings groot maakt en goedertierenheid doet, genade geeft aan Zijnen gezalfde, aan David en aan zijn zaad tot in eeuwigheid.

Ik bewonder koning David meer, wanneer ik hem zie in het koor, dan wanneer ik hem zie in het veld, wanneer ik hem zie zingen als de lieflijke zanger van Israël, dan wanneer ik hem zie vechten  als  de  grote  krijgsheld  van  Israël;  want  vechtende  met  anderen  overtrof hij alle anderen, maar zingende en zich verheugende overtrof hij zich zelven..

Tegenover de Joden beroept zich Theodoretus, op het slot tot in eeuwigheid. Want David’s troon  is  vervallen,  maar  de Troon van den groten Davidszoon staat  nog en staat  tot  in eeuwigheid. Als David hier den Heere looft, dan looft hij Hem, die hem een Zoon zou geven, voor zoveel het vlees aangaat, en Wiens heerschappij de eeuwen verduren zou.

PSALM 19.

GODS HEERLIJKHEID IN DE NATUUR EN IN DE WET.

1. Een Psalm (Psalm 3: 1), van David, voor den opperzangmeester (Psalm 4: 1).

Heeft de vorige psalm de openbaring Gods in David’s levensgeschiedenis verheerlijkt, deze, die eveneens tot de laatste levensjaren van den zanger behoort, heeft het met de openbaring van God in natuur en wet te doen. Gelijk wij in Psalm 8 een lied van den bejaarden koning hebben,  bij  nacht  gezongen,  waarin  de  scheppingsgeschiedenis  tot  een  gebed  wordt,  zo hebben wij in onzen Psalm een lied, dat gezongen is bij dag, bij den aanblik des hemels. Het is morgen; de zanger, die zich verheugt in het aanbrekend licht, stelt zich het werk van den begonnen dag in het licht der Goddelijke wet voor; want de hemelen, hoewel zij de ere Gods verkondigen, openbaren toch niet den wil van God, en toch is het David’s hoogste verlangen naar dezen zijn werk te richten en door dezen geheiligd te worden.

2.

I. Vs. 2-7. De zanger begint met  de heerlijkheid van God als Schepper te prijzen. In ene stemming,  in  welke  hij  van  de  zegeningen  der  vroomheid  en  der  Goddelijke  wet  diep doordrongen is, ziet hij in de natuur naar den hemel en merkt op, welk een schoon verheven getuigenis van God van daar  den  opmerkzamen beschouwer  tegenklinkt; daar  wordt  een prediking van God gehouden, die nacht noch dag ophoudt, ja, die zo ver gaat als de hemel

zelf  (vs.  2-5);  vooral  predikt  daar  de  zon  met  hare  stralen,  voor  welke  niets  op  aarde verborgen blijft.

2.  De  hemelen,  de  bovenaardse  sferen,  die  zich  voor  de  menselijke  beschouwing  in  het oneindige verliezen, vertellen aan hem, die ze met verhelderde ogen aanziet, Gods eer, welk een machtig en wijs Wezen van oneindige Majesteit Hij zijn moet, die ze gemaakt heeft, en het uitspansel, dat deel van den hemel waaraan als aan een gewelf zon, maan en sterren staan (Genesis 1: 6 vv.), verkondigt Zijner handen werk; daar zij ene daadzakelijke verkondiging is van hetgeen God gemaakt heeft, zegt zij duidelijk, dat er in Gods handen een meesterschap is, waarvoor alles mogelijk is.

De Psalmist kon niet naar den hemel opzien zonder uit te roepen: "De hemelen vertellen Gods eer." Wanneer hij zijne ogen op aarde sloeg, riep zijn vol hart uit: "O, Heere, hoe menigvuldig Zijn Uwe werken! Gij hebt ze alle met wijsheid gemaakt, de aarde is vol van Uwe goederen." In zijn oog was alles vervuld met God. Het was God, "die de fonteinen uitzendt door de dalen, dat zij tussen de gebergten henen wandelen." (Psalm 97: 3 en 4): "Een vuur gaat voor Zijn aangezicht  heen;  Zijne  bliksemen  verlichten  de  wereld."  "De  stem  des  Heren  is  op  de wateren." (Psalm 29: 3). Wanneer hij het geloei hoorde en den rook zag van den vulkaan, zo was het  (Psalm 104: 32): "Als Hij de aarde aanschouwt, zo  beeft  zij, als  Hij de  bergen aanroert, zo roken zij."

In ‘t bijzonder is de beschouwing van den hemel in het Oosten geschikt, om ons een diepen indruk te geven van de grootheid des Scheppers. Toen Carsten Niebuhr (gestorven 30 April 1815) vele jaren na zijn terugkeer uit het Oosten in zijne blindheid en uitputting van wege zijnen  hogen  ouderdom  in  bed  lag,  zo  stond  hem  in  de  uren  van  stilte  de  van  sterren wemelende nachtelijke hemel van Azië, dien hij zo dikwijls beschouwd had, of zijne hoge welving en het blauw van den dag voor ogen en dit was zijn zoetste genot..

De gewijde dichter heeft het in dezen Psalm over het Boek der natuur en daarna over het Boek der Schriftuur. Want ja, uit het Boek der natuur wordt veel van de heerlijkheid van den Schepper meegedeeld en gekend, maar het  Woord maakt  ons eerst  recht  hem bekend en openbaart ons Zijnen wil, de heerlijkheid van Zijn Wezen.

3. De dag aan den dag stort overvloedig spraak uit; de ene dag zegt het aan den anderen, wat hij de hemelen heeft horen verkondigen, en wat de aarde vertelden, opdat zijn opvolger het weer aan de zijnen mededeelt, en de nacht aan den nacht toont wetenschap; de ene nacht openbaart de schatten van wetenschap aan den anderen, zodat dagen en nachten schakels zijn in een keten van overlevering, door welke de prediking van lof en dank voortgaat.

Waar de hemel bij helderen avond zich over ons welft, wordt dat azuren muziekblad met die vurige noten, ons een zangstuk op de wetenschap Gods. (L. DE GEER).

4. Gene spraak, en gene woorden zijn er, waar hun stem niet wordt gehoord 1). Er is geen volk, wat taal het ook spreke, of die taal der hemelen wordt er verstaan.

1) Ieder mens kan de stem der sterren horen. Vele zijn de talen der stervelingen, er is maar ene hemelse, en deze ene kan verstaan worden door elk gemoed, dat wil. De minste heidenen zijn zonder verontschuldiging, indien zij de onzienlijke dingen Gods niet  ontdekken in de werken, die Hij gemaakt heeft. Zon, maan en sterren zijn Gods reizende predikers; zij zijn Apostelen, die op hun reis degenen, die den Heere zien, versterken, en rechters die bij hun rondgaan veroordelen degenen, die aanbidden..

Men kan ook vertalen: Het is geen spraak en het zijn geen woorden, waarin de stemmen onverstaanbaar zijn. Ook aan de blinde Heidenen prediken de hemellichten een God, die ze allen geschapen heeft, zodat zij niet te verontschuldigen zijn, indien zij niet letten op de stem, die van deze uitgaat.

5. Hun richtsnoer gaat uit over de ganse aarde; de woorden, die de hemelen spreken, om den mensen tot een richtsnoer te zijn, over de gehele aarde 1), en hun redenen, hun uitspraken komen tot aan het einde der wereld 2), daar zij alles met hun getuigenis van Gods macht en heerlijkheid vervullen. Hij, de Heere heeft in deze, in de hemelen ene tent gesteld voor de zon; in de onmetelijke ruimte van den groten heraut Zijns roems heeft Hij aan de zon ene plaats aangewezen (Genesis 1: 14 vv.).

1) Anders: hun gebouw is uitermate schoon alsof ‘t met een richtsnoer afgemeten en daarnaar gemaakt ware (zie Zach. 1: 16. Job 38: 5) of linie, regel, voorschrift, d.i. ‘t is of ze ons met grove linies en letteren schreven en leerden van hunnen Schepper (Jes. 28: 10. Rom. 10: 18).

2) In Rom. 10: 18 bedient zich Paulus van deze beide eerste delen van het vers om met die woorden het uitgaan van de Apostolische prediking over de gehele aarde aan te wijzen; de ouden meenden daarom, dat zij de eerste helft van den Psalm als ene allegorische profetie, den hemel als een beeld van de kerk en de zon als een beeld van het Evangelie moesten opvatten. De Apostel citeert daar echter niet naar de letter; hij geeft aan Oud-Testamentische woorden  slechts  ene  Nieuw-Testamentische  wending,  daar  hij  de  alles  doordringende prediking  der  hemelen  als  beeld  van  de  alles  doordringende  prediking  van  het  Evangelie neemt, waartoe hij gerechtigd was door de paralellen, in welke de Psalmist zelf natuur en schriftelijke openbaring (vs. 8. vv.) stelt..

De aanhaling van deze plaats door den Apostel heeft een diepen grond. De algemeenheid van Gods openbaring in de natuur is ene profetie van de algemeenheid van de verkondiging van het Evangelie; is de eerste niet toevallig, heeft zij haren grond in het goddelijk Wezen, zo moet uit hetzelfde goddelijk Wezen ook deze voortvloeien. De openbaring Gods in de natuur is voor al Zijne schepselen, aan welke zij als zodanig ten deel wordt, een onderpand, dat zij ook eens de hogere en heerlijke openbaring moeten deelachtig zijn, zij was voor de heidenen een onderpand dat de tijdelijke beperking des heils niet was, om de ontvouwing daarvan tegen te houden, maar juist een middel om die teweeg te brengen..

In haar opgang gelijkt zij op een bruidegom, in haar voortgaan als een held, die volbrengt wat hem bevolen is en alle zwarigheden overwint. Geen dampen of nevels kunnen haar ten leste weerhouden, om te verschijnen.

6. En die zon, nu zelf tot een heraut wordende, elke morgen als zij in ‘t Oosten opgaat, is als een  bruidegom  1),  uitgaande  uit  zijne  slaapkamer,  in  welke  hij  zich  den  vorigen  avond vermoeid neerlegde, maar wiens aangezicht nu straalt van liefelijk licht, als hij iemand, die zijne dierbaarste wensen bereikt en in volle frisheid der jeugd prijkt (Jes. 61: 10); zij, de zon a) is  vrolijk  als een held, die zich bewust  is van zijne kracht  en snelheid (Psalm 18: 33 vv.),om het pad te lopen, dat dien dag moet worden afgelegd.

a) Prediker 1: 5.

1)  In  ‘t  Hebreeuws  en  Aramees  is  het  woord  "de  zon"  van  het  mannelijk  geslacht;  de vergelijking in vs. 6 en 7 verliest in onze taal daardoor, dat het bij ons van het vrouwelijk geslacht is..

7. Haar uitgang is van het einde des hemels, en haar omloop tot aan de einden van dezen; "van ‘s hemels einden gaat zij uit en loopt tot ‘s hemels einden om; " zij doorloopt het ganse hemelrond, en niets is verborgen voor, niets kan zich onttrekken aan hare hitte, haar gloed dringt overal door, zodat zij als het oog van den alwetenden God, als een afbeeldsel van Zijne alles besturende macht verschijnt.

Ziet daar, hare pracht, hare rusteloosheid en hare macht, in welke zij tot een prediker voor de mensheid gesteld is! Waren wij niet bovenmate stompzinnig en hard van harte, zou nu ons hart niet eens van vreugde tintelen, dan weer van diepen eerbied beven, zo dikwijls wij onzen blik op de zon en op den hemel vestigen, daar die zo kwistig uitgestrooide heerlijkheid der zichtbare  schepping  de  heerlijkheid  van  Gods  onzichtbaar  Wezen  predikt?  Maar  hoe ontelbaar velen worden niet moede de schoonheid der schepping te prijzen en uit te roepen, dat zij zon waardig is de liefde en de belangstelling van den mens, en die er toch in de verte zelfs niet aan denken, dat Hij, van wie dit alles uitgegaan is, nog veel schoner moet en nog veel meer de overgave van den mens moet waardig zijn. Ja, die zich zelfs schamen zouden met evenveel warmte van de liefde tot God te spreken! Anderen, die met geestdrift van de openbaringen Gods in het rijk der natuur spreken, kunnen diezelfden God in de openbaringen der heilige Schrift niet weder vinden. En toch prediken ook hemel en aarde van Gods almacht, wijsheid, liefde en majesteit-van Zijne heiligheid predikt slechts de Bijbel en het geweten. Zal nu  de  mens  door  de  almacht,  wijsheid,  liefde  en  majesteit  der  wetten  dezer  zedelijke wereldorde niet minder aangegrepen worden dan door de natuur; zullen de grote zedelijke feiten, welke de Bijbel verkondigt, hem niet minder wegslepen, dan de verschijningen aan den hemel en op aarde, zo veronderstelt dit een gemoed, waarin de zin voor het heilige niet minder krachtig en levendig is dan voor het schone en verhevene. Hoewel het heilige ook het schone mag genoemd worden, daar het toch in niets anders bestaat, dan in de harmonie der ziel in zich en met God, en ene heilige ziel dus ene "schone" ziel is, zo blijft toch bij velen, die door de schoonheid der natuur in geestdrift worden gebracht, of zelfs voor een kunstwerk van  mensenhand  in  verrukking  verloren  blijven  staan,  het  hart  geheel  gesloten  voor  het kunstwerk  van  ene  met  zich  zelf  en  God  harmonische  ziel,  dat  zich  in  stilte  inwendige beelden vormt. De Psalmist nu is zulk een, die door de zedelijke schoonheid der Goddelijke wet en der ziel, die zich Hem overgeeft, niet minder geroerd wordt, dan door de grootheid en

schoonheid der natuur, en die daarom ook in de spraak van hemel en van aarde dezelfde Gods stem erkent, die in de wet spreekt. (vgl. het volgende gedeelte)..

Wij zien, hoe verschillend de werking dier zon is; zij maakt de klei hard; zij doet de was smelten; zij koestert het een, zij verzengt het andere-en dat wel geenszins door wijziging van haar invloed, maar alleen door de verschillende geaardheid der voorwerpen, die aan hare hitte zijn  blootgesteld.  Merken  wij  nu  op,  hoe  die  zon  ons  in  dezen  het  beeld  van  Gods alomtegenwoordigheid vertoont en van Zijne heiligheid tevens, die ons verheft of verplettert, naarmate wij haar delen of tegen haar over staan. (L. DE GEER).

8.

II. Vs. 8-11. Zonder enige uitwendige aanleiding gaat de dichter tot het tweede deel, den lof der genade Gods als wetgever  over; maar hij gevoelde zich te voren door de pracht der schepping zo medegesleept, omdat de heerlijkheid der wet hem in het hart lag, en hij heeft daarom slechts van dezen als de voornaamste getuige van Gods majesteit  aan den hemel gesproken, om des te sterker de geestelijke zon te doen uitkomen, die het licht  voor den inwendigen mens is. Terwijl hij nu God niet meer als (gelijk in vs. 2 en 5) God, den Sterke, maar den Heere, den Verbondsgod Zijner gemeente (Genesis 6: 3 ) noemt, laat hij twaalf lofspraken over de wet of in uitgebreideren zin over het Woord Gods volgen, welke in zes paren zich verdelen,  zó,  dat  telkens de tweede spreuk tot  de eerste staat  als gevolg  tot oorzaak; ten slotte (vs. 11) trekt hij dan het besluit dezer lofspraken, en prijst nog in het algemeen de heerlijkheid en lieflijkheid dezer wet.

8. a) De wet des HEREN 1), zowel van priesterlijk en profetisch als van koninklijk karakter, zowel  vol  van  beloften  als  van  eisen  en  bedreigingen,  is  volmaakt  2),  is  ene  volkomen uitdrukking  van  Gods  wil,  is  gelijk  Paulus  (Rom.  8:  12,14)  zegt,  heilig  en  geestelijk, rechtvaardig  en  goed,  bekerende  de  ziel  3),  haar  verkwikkende,  daar  zij  de  kwellende onzekerheid omtrent Zijnen wil wegneemt; de getuigenis des HEREN 4), deze wet, gelijk zij in de twee tafelen der getuigenis (Exodus 31: 18) is uitgedrukt, is gewis, is ontwijfelbaar in tegenoverstelling van de onzekere en wankelende uitspraken des verstands, den slechten, den eenvoudige en onervarenen, die zich van hun geestelijke armoede bewust was, en daarom aan goddelijke onderwijzing behoefte hebben, wijsheid gevende.

a) 2 Samuel 22: 31. Psalm 18: 31.

1) In den grondtekst verandert van hieraf de rythmus; "men gevoelt het, hoe het hart van den dichter van dubbele vreugde begint te kloppen, nu hij begint te spreken van de openbaring der genade, van welke de naam "Jehova" het kenteken is.".

2) Als volmaakt gaat de wet op in de liefde, en is liefde haar einde en hare vervulling. Als volmaakt  komt  zij neer  op  dat  woord  van Jehova:  "Zijt  heilig,  want  Ik  ben heilig."  Als volmaakt vordert zij niets minder van den mens dan volmaaktheid. Zij grijpt tot in de diepste bewegingen, tot in de geheimste roerselen van uw hart, en hoe meer gij daarin wroet, hoe dieper gij bij haar licht daarin delft, te meer ontdekt gij het verschil van uwe beginselen en

bestaan met wat die behoorden te wezen. Een onbereikbaar ideaal rijst er op voor uwen geest, waarbij een mens wanhopig zou worden en bij zijn pogen altijd zou geworden zijn, ware het niet, dat er nu een Volmaakte gekomen en er te voren van Zijne komst al voorspeld ware. In dien  Volmaakte  is  alleen  ons  heil en  onze  redding.  Hij,  die  haar  hield,  vertoont  ons  de volmaaktheid  der  wet  in  de  heiligheid  van  Zijn  persoon.  Hij  volbracht  haar  als  onze plaatsbekleder en ons Hoofd. Zo werd de mens in Hem voor God weer hersteld in heerlijkheid en eer.

Dit vers en de twee naast volgende, welke over Gods wet handelen, zijn in ‘t Hebreeuws geschreven, elk met tien woorden, overeenkomende met het getal van de tien geboden, die (Exodus 34: 28) de tien woorden genoemd worden.

De verkwikkingen zijn de vrucht van het "voor-Evangelie," of de beloften Gods in de wet.

De profeet stelt zich diegenen voor, die door het woord des geloofs den Geest ontvangen hebben en daarover vrolijk geworden zijnde en ene liefde verkregen hebben, om datgene te doen wat der wet is. Daarop leert hij nu, hoe heilig, hoe rechtvaardig en hoe goed de wet is, welke aan hen, die den Geest niet hebben, bitter, onrechtvaardig en hard schijnt te zijn, daar toch de schuld niet aan de wet, maar aan de neiging ligt..

3)  Liever:  "verkwikkende  de  ziel,"  zo  verklaren  het  ook  de  Staten-Overzetters  in  de kanttekening: In Psalm 23: 3 en Spreuken 25: 18 wordt dit zelfde woord in den grondtekst gebruikt  en  betekent  ook  daar  van een droeven in een blijden toestand  brengen,  iemand verkwikken en vertroosten. Dit zelfde wordt ook hier van de Wet gezegd, van de wille Gods. Bekeren in den gewonen zin van het woord, doet de Wet niet, bekeren, in waarheid tot God brengen, kan zij alleen in verband met het Evangelie, door de machtige werking des Geestes. Wie echter in waarheid gehoorzaam is aan den wil van God, wie recht ter harte neemt, wat God verordineerd heeft, diens ziele wordt verkwikt, met nieuw leven bezield, die ervaart het, dat de godzaligheid tot alle dingen nut is, hebbende de beloften des tegenwoordigen en des toekomenden levens. In vs. 9 wordt er dan ook van gezegd, dat de bevelen des Heren het hart verblijden.

4) Ook de twee tafelen der Wet worden aldus genoemd, dewijl niet alleen alles door de Wet, de  Wet  Gods,  bevestigd  wordt,  maar  ook  omdat  in  die  Wet  een  getuigende  kracht  ligt opgesloten, en het is daarom, dat zij den onkundige, den in eigen ogen waren eenvoudige, wijsheid geeft. Niet den waanwijze, den wijze in eigen ogen, maar degene, die het erkent en erkennen moet bij zich zelven, dat hij niets weet.

9. De bevelen des HEREN, die ons zeggen, wat wij doen en wat wij laten moeten, zijn recht, zijn billijk, verblijdende het hart, want, zo wij ons aan deze overgeven, wekken zij het zalig bewustzijn, dat wij ons op den waren weg bevinden. Het gebod des HEREN is zuiver, het draagt de reine natuur van het licht in zich (Spreuken 6: 23),verlichtende de ogen 1) van hem, die het in zijn hart opneemt, en het maakt hem gezond en vrolijk.

1) Het gebod is een lamp en de wet is een licht. De Wet, de openbaring Gods is te midden van de  duisternis  van  onkunde,  dwaling  en  zonde  het  enig  ware  licht  van  kennis,  waarheid, gerechtigheid en blijdschap..

10. De vreze des HEREN 1), de in Zijne wet geopenbaarde wijze, hoe men Hem vrezen moet (Psalm 34: 12. Spreuken 15: 33. Deuteronomium 17: 19), is rein, als gelouterd goud even als Zijn  woord  (Psalm  12:  7),  waardoor  zij  geleerd  wordt,  bestaande  tot  in  eeuwigheid (MATTHEUS. 5: 17 vv.), in tegenstelling van den valsen dienst der afgoden, die bestemd is om te vergaan; de rechten des HEREN, Zijne geboden, waarbij Hij bepaald heeft, wat recht is, zijn waarheid zijn waarlijk rechten en geboden van God, zamen zijn zij rechtvaardig, zonder enige  uitzondering  zijn  ze  recht  en  zal  hun  recht  gehandhaafd  worden,  omdat  van  den rechtvaardigen God slechts het recht kan uitgaan.

1) Hier moet onder vreze des Heren verstaan worden de wijze van Hem te dienen en alzo actief genomen worden voor de wijze, welke Hij ons voorschrijft, hoe men God behoort te vrezen. Want zo vrezen meestal de mensen God, dat zij door een valsen en bedorven dienst uit te denken meer Zijn toorn over zich inroepen..

11. a) Zij zijn, om nu de slotsom te trekken van alles, wat tot hiertoe van de rechten des Heren gezegd is, begeerlijker voor hem, die er de waarde van heeft leren kennen, dan goud, ja dan veel fijn, met bijzondere zorgvuldigheid gereinigd (Exodus 25: 11 ) goud; en niet alleen zijn zij naar het uitwendige schoon, maar heerlijk tevens voor hem, die ze in zich opneemt; zij zijn b) Zoeter dan honing, en dan de zoetste soort van honing, die van zelf uit de cellen der bijen uitvloeit namelijk honingzeem (1 Samuel 14: 27 ).

a) Psalm 119: 72,127. Spreuken 8: 11. b) Psalm 119: 103.

Oude volken zijn allen voor voordeel, de jongere voor genot; hier is goud voor den een ja, het fijnste goud in groten overvloed; hier is honing voor den ander, ja honing druppende van den honiggraat.

Bemin  het  geschreven  Woord  (Psalm  119:  97).  "Hoe  lief heb  ik  Uwe  wet,  Heere!"  zei Augustinus:  "laat  de Heilige Schrift  mijn zoet  vermaak  zijn." Chrysostomus vergelijkt  de Schrift bij een tuin, elke waarheid is ene geurige bloem, die wij moeten dragen niet op onzen boezem, maar in ons hart. Er is in de Schrift vreugde. Zij wijst ons den weg tot rijkdommen (Deuteronomium 28: 5. Spreuken 3: 10), tot een lang leven, (Psalm 34: 12) tot een koninkrijk, (Hebr. 12: 28). Dan mogen wij ook die uren voor de aangenaamste houden die doorgebracht worden met het lezen der Heilige schriften, en wel mogen wij met den Profeet (Jer. 15: 16) zeggen: "Als Uwe woorden gevonden zijn, heb ik ze opgegeten en Uw woord is mij geweest tot vreugde en tot blijdschap mijns harten.

Hoe  verkeerd  is  het  van  sommigen,  die  de  Heilige  Schriften  verwaarlozen.  Hoe  menig kostbaar uur wordt  doorgebracht  niet  alleen op werk-,  maar ook op rustdagen in dwaze romans, fabelachtige geschiedenissen en wulpse liederen. Helaas! dat gij in die hoeken uw genot vindt, is verderfelijk...Er zijn er, die meer bij de moraal van Plutarchus, de brieven van

Seneca  en  dergelijke  boeken  zitten  dan  bij  de  Heilige  Schriften.  Het  is  waar,  er  zijn uitnemende waarheden in die geschriften der heidenen, maar zij zijn verre verwijderd van die geheiligde Boeken. Maar waarlijk, zo God u een geestelijk oor gegeven heeft om de zaken recht te beoordelen, dan zult gij erkennen, er zijn gene schellen, Als die van Aäron, gene harpen Als die van David,  gene trompetten  Als  die van Jesaja,  gene fluiten Als die der Apostelen,  en  Gij zult  bekennen  met  Petrus  Damianus,  dat  die  geschriften  van  heidense redenaars,  wijsgeren,  dichters,  die  voorheen  zo  aangenaam  waren,  nu  onaangenaam  en vervelend zijn in vergelijking van den troost der Schriften.

Het is een groot wonder van den Heiligen Geest en van Gods rechterhand, die alles verandert, dat datgene, wat ons vroeger het meest mishaagde, nu boven alles dierbaar geworden is. Wat toch zoeken de mensen met meer ijver, dan rijkdom en wellustigheden? En toch heeft de Geest in de wet des Heren veel groter behagen, dan de begeerte des vlezes naar rijkdommen en zingenot wezen kan..

12.

III. Vs. 12-15. De zanger stelt hierop zich zelven in het licht der Wet; wat hij zo even van hare heerlijkheid gezegd heeft, heeft hij uit eigene ervaring gesproken, want hij laat zich door Gods  onderwijzing  leren  en  leiden,  en  is  in  het  genot  van  het  loon,  dat  den  getrouwen beschouwers der  Goddelijke  voorschriften beloofd  is.  Maar,  Als had  hij daarmee te veel gezegd, bidt hij aanstonds om vergeving der vele, daarenboven meest onbekende zonden van zwakheid, waaraan ook een begenadigde schuldig is, en daar hij zich in zich zelven niet veilig weet voor zware en moedwillige zonden, die zijnen staat Als knecht Gods zouden te niet doen, bidt bij om bewaring daarvan en sluit, daar bij zich bewust is, dat God zijn Bewaarder en Verlosser is, zijn lied met de vaste verwachting, dat het door den Heere met welgevallen zal aangenomen worden.

12. Ook wordt Uw knecht (vgl. Psalm 18: 1 ), door deze klaarlijk vermaand duidelijk geleerd, hoe hij zijn leven moet inrichten, zodat het hem nooit aan het licht der ware kennis ontbreekt; in het houden van die is grote loon (Psalm 106: 3), wie leeft overeenkomstig die geboden, zich met ernst er op toelegt (Psalm 18: 21 vv.), zal een rijken zegen genieten.

Worden wij verwaardigd om werktuigen te wezen, waarin zich God openbaart, wanneer onze zelfzuchtige  eigen  wil  gebogen  en  gebroken  is,  en  Gods  wil  de  plaats  van  dien  heeft ingenomen, wordt het leven in God Als van zelf een meegenieten Zijns eeuwigen zaligen levens, voorzeker wij mogen dan wel van een groot loon der godzaligheid spreken. (L. DE GEER).

Dat God de goede werken beloont, is zeker en dat wij de beloning in het oog moeten hebben en mede daardoor moeten bewogen worden tot het doen van goede werken, blijkt niet alleen uit alle plaatsen, in welke God de beloften van beloning doet, maar ook uit het exempel van Christus (Hebr. 12: 2) en van Mozes (Hebr. 11: 26). Maar dat wij door de goede werken loon verdienen, dat ontkennen wij. Het woord loon geeft gene verdiensten te kennen, want er is niet  alleen loon naar  verdiensten en schuld,  maar  er  is ook  een  loon,  dat  uit  genade en

goedgunstigheid gegeven wordt. Ziet  Rom. 4: 4: "degene, die werkt, wordt het loon niet toegerekend naar genade, maar naar schuld." Zo is er dan een loon naar genade. Ziet ook MATTHEUS. 20: 8. Geeft hun het loon, beginnende van den laatste tot den eerste. Die maar één uur gearbeid hadden, ontvingen het loon zowel Als die den gehelen dag gearbeid hadden. Dat loon nu werd hun niet gegeven naar verdiensten.

13. Maar hoe bezwaarlijk is het  voor een  zwak  zondig mensenkind, om Uwe rechten te onderhouden, daar de zonde zich bemantelt en onder schonen schijn zich voordoet. Wie zou de afdwalingen verstaan? Wie zou zo nauwkeurig kunnen waken, en zo juist en snel kunnen doorzien al wat zich tegen Uwen Geest aankant? reinig mij van de verborgene afdwalingen; vergeef mij mijne zonden, ook die ik zelf niet opmerkte.

David  wil  hier  eenvoudig  mee  zeggen,  dat  wij  zo  door  de  bedriegerijen  van  Satan  zijn vervoerd, dat men het honderdste gedeelte van zijne zonde niet gevoelt. Want ja, de heiligen zondigen  wel  door  dwaling  en  onbedachtzaamheid,  maar  het  gebeurt  ook,  dat  zij  in  de strikken van Satan verward, niet hun grove zonden zien..

Onmogelijk is het ook voor de allerheiligsten de Wet volkomen te houden. Slechts een klein beginsel der gehoorzaamheid hebben zij, maar toch is het de lust en de keuze van hun hart om naar alle de geboden Gods te leven. En uit die innige begeerte vloeit deze bede van David voort.

14. Houd Uwen knecht, die niet alleen vergevende maar ook bewarende genade nodig heeft, ook terug van trotsheden, laat  ze niet  over mij heersen 1), want  wanneer  men eens den hoogmoed toegeeft, wordt hij een tiran, die den mens geheel en al tot een slaaf maakt; bewaar Gij mij van de hovaardij, die Adam deed vallen, die Kaïn tot een broedermoordenaar maakte, die de oorzaak is van alle ongeloof en alle zonde, dan zal ik oprecht zijn (Genesis 6: 9. Job 1: 1,8. 1 Thessalonicenzen. 2: 10 rein van grote overtreding, waardoor ik zou ophouden mij Als Uw knecht te openbaren.

1) De kerkelijke geloofs- en zedenleer onderscheidt, ten opzichte van de schuld, de zonden in peccata involuntaria, welke niet met opzet en overleg gepleegd zijn en a) of pecc. ignorantiae (zonden der onwetendheid) b) of pecc. praecipitantiae (zonden van overijling) c) of pecc. infirmitatis (zonden van zwakheid en van karakter) zijn; 2) peccata voluntaria of proacretica, welke moedwillig en met overleg begaan worden en tot een peccatum regnans (heersende zonde) aangroeit.

Bedwing  en  weerhoud  mijne  natuurlijke  begeerlijkheden  naar  zonden  met  kennis  en  met overleg gedaan!

Elke openbaring der zonde door de wet moet ons naar den troon der genade drijven, om daar te bidden gelijk David hier doet, om oprecht en onschuldig bewaard te worden voor de grote zonde van afgoderij of afval, en dat de woorden van zijnen mond en de overdenking van zijn hart door Gods genade aangenaam mogen zijn in het oog van Hem, die zijn sterkte en zijn Verlosser is. Deze afhankelijkheid is dezelfde, die ieder Christen gevoelt, welke zegt: "Zeker

in den Heere Jezus heb ik rechtvaardigheid en kracht." Geen gebed kan voor God aangenaam zijn, dat niet gebeden wordt in de kracht van onzen Verlosser, in den naam van Hem, die onze natuur heeft aangenomen, opdat Hij ons zou verzoenen met God en de lang verlorene erfenis zou wedergeven..

15.  Laat  de redenen mijns monds,  waarmee  ik  U prijs,  en de overdenking mijns harten, waarmee  ik  Uwe  vergevende  en  bewarende  genade  afbid,  welbehaaglijk  zijn  voor  Uw aangezicht, en verhoor Gij ze, O HEERE, mijn Rotssteen, op wiens trouw ik mij verlaat, en mijn Verlosser, die mij vergeving toegezegd hebt en mijne bewaring in Uwe macht hebt.

David kon het niet verdragen, dat een woord of ene gedachte Gode onaangenaam zou zijn. Het was hem niet genoeg, dat zijne daden wel goedgekeurd werden onder mensen op aarde, indien niet zijne gedachten aan den Heere in den hemel welbehaaglijk waren.

Wanneer gij bidt, spreekt gij met God, wanneer gij de Schrift leest, spreekt God met u.

Het  derde  gedeelte  van  onzen  Psalm  geeft  in  nuce  (in  een  kort  uittreksel)  ene  scherp afgetekende soteriologie (leer der verlossing); neemt men hierbij Psalm 32, zo heeft men het geheel  van  den  weg  der  zaligheid,  om  zo  te  zeggen  in  Paulinische  duidelijkheid  en bepaaldheid. Paulus citeert ook beide Psalmen; zij waren zeker zijne lievelingen..

PSALM 20.

GEBED VAN ONDERDANEN VOOR HUN OVERHEID.

1. Een Psalm van David (Psalm 3: 1), voor den opperzangmeester (Psalm 4: 1).

David, op het punt in den strijd te trekken ter belegering der Ammonietische koningsstad Rabba (2 Samuel 12: 26 vv. Vergelijk 2 Samuel 12: 31 ) brengt vooraf offerande aan den Heere in de tent op Zion, gelijk dit vóór het begin van een veldtocht gebruikelijk was. (1 Samuel 13: 9). Wat hij bij deze gelegenheid afsmeekt, namelijk Gods genadigen bijstand tot een gelukkig einde der onderneming, dat moet  ook de gemeente, die bij de godsdienstige plechtigheid verzameld is, hem helpen afbidden; daarom legt hij haar dit lied in den mond, dat door de Levitische zangers moet worden uitgevoerd, hij sluit zich daarom met haar tot één lichaam te zamen, waarvan hij het hoofd is.

2.

I. Vs. 2-6. Terwijl het offer gebracht wordt begint het eerste gedeelte des lieds. Israël roept zijnen koning, die ten strijde trekt, zijne geluk- en zegenwensen toe, dat de Heere met hem trekke en aan zijne wapenen de overwinning verlene.

Ofschoon het opschrift aantoont, dat de Psalm door David is gedicht, is echter toch niets zo ongewoons, dan dat hij over zich zelven in den persoon van een ander spreekt. Maar waar hem het ambt van profeet was opgelegd, daar heeft hij aan de gelovigen een vorm van een

gebed  voorgeschreven,  niet  zozeer  door  een  koninklijk  bevel  of  uitspraak  zich  zelven aanbevelende, als wel uit het ambt van onderwijzer reden nemende, om acht te nemen met ijver en zorg op de gehele Kerk, opdat het rijk, hetwelk God had opgericht, behouden bleve. Dat nu vele uitleggers dit op een bepaalden tijd laten staan, komt mij niet goed voor. Het is wel mogelijk, dat hij aanleiding genomen heeft uit de ene of andere reden, b.v. uit den oorlog tegen de Ammonieten of dien tegen andere vijanden, maar doel des Heiligen Geestes is, naar mijn oordeel, geweest, een gewonen vorm van een gebed aan de Kerk te geven, hetwelk wij moeten gebruiken met die woorden, zo dikwijls er enige strijd ontstaat. Overigens, ofschoon God aan Zijne kinderen in het algemeen voorschrijft voor de koningen te bidden, geldt dit bijzonder  deze regering,  die van alle andere onderscheiden is,  dewijl God  Zijn  volk  niet anders dan door David en door zijn zaad besloten had te besturen en te beschermen. Maar voornamelijk is hier op te merken, dat onder het type van zijn tijdelijke regering een regiment is voorgesteld van veel uitgebreider stelling, waaraan het volle geluk en de blijdschap der Kerk hangt. En alzo heeft David hierop gewezen, om alle kinderen Gods te vermanen om vromelijk bekommerd te zijn voor het Rijk van Christus, wat ons tot aanhoudende gebeden moet opwekken..

2.  De HEERE  verhore u,  o  David! in den dag der  benauwdheid,  in welken gij nu  uwe toevlucht tot Hem neemt; de naam van den God Jakob’s, dien God, die, gelijk de geschiedenis van onzen voorvader Jakob toont, in den tijd der droefheid gebeden verhoort Genesis 35: 3 () en ook aan diens nakomelingen Zijnen naam verder in een overvloed van betoningen van genade verheerlijkt heeft; die God zette u in een hoog vertrek, bescherme u, en geve dat gij ongedeerd en als overwinnaar uit den strijd wederkeert.

3. Hij zende uwe hulp uit het heiligdom, Hij geve u van het heiligdom, waar gij in dit uur voor hem aanbidt, Zijne legerscharen (Genesis 32: 1 vv.) als hulptroepen mede in den strijd, en ondersteune u uit Zion; Hij late u ook verdere ondersteuning toekomen van de plaats, aan welke Hij zich met Zijne genadige tegenwoordigheid en zegeningen verbonden heeft.

4. Hij gedenke al uwer spijsofferen, zodat gij zelf, gelijk het op het altaar verbrande deel van het offer aanwijzen moet, een voorwerp van bestendige genadige herinnering zijt (Leviticus 2: 2; 16: 13),en Hij make uw brandoffer tot as, ten teken dat het Hem aangenaam is (woordelijk: "Hij make uw brandoffer vet." Hij beschouwe het als zodanig, d.i. Hij neme het welgevallig aan (Leviticus 1: 9). Sela
1) (Psalm 3: 3 )

1) Tot hiertoe diende het gezang om het offeren in te leiden, nu geschiedde dit werkelijk; het Sela wijst het begin aan, nu is er pauze van het gezang en ene des te sterkere muziek. De beide volgende verzen zetten het gezang voort, dat nu het brengen van het offer begeleidt..

Dit woord is soms vox optantis, de stem van enen, die wenst, overeenkomende met "amen," of  vox  admirantis,  van  enen  die  zich  verwondert,  als  hij  iets  bijzonders  ziet,  of  vox affirmantis,  van  iemand,  die  bevestigt,  wat  gezegd  is,  of  vox  meditantis,  van  een,  die onderzoekt hetgeen gezegd is. In elk geval is het ene rust in de muziek. Jerome zegt, het is commutatio metri of vicissitudo canendi.

5. Hij, de Heere geve u naar uw hart, ene volkomen overwinning, en vervulle al uwen raad, de insluiting der vijanden, die gij in den tegenwoordigen krijg voorgenomen hebt.

6. Wij zullen, als de Heere u de overwinning geeft, juichen over Uw heil met blijdschap, en de vaandelen 1) opsteken in den naam onzes Gods, de zegevanen verheffen ter Zijner ere. De HEERE vervulle al uwe begeerten, waarmee gij thans biddende voor Hem staat.

1) Wilt gij den stok, de kleuren en den wimpel kennen van dit vaandel? De staf is Zijn kruis, de kleuren zijn bloed en water, en de wimpel is het Evangelie of de prediking van Hem in de wereld. (M. FRANK).

Het  komt  mij  voor,  alsof  David  dezen  Psalm  vervaardigd  had,  opdat  hij  tot  een  heilig veldgeschrei zou dienen, waarmee het volk elkaar opwekte en tot bidden drong..

Wij zien reeds hier de rechte verhouding tussen koning en volk uitgedrukt, wanneer een volk over het heil van zijnen koning kan jubelen als over zijn eigen geluk, daar toch het leven van een volk in zijnen koning, en het heil en het leven eens konings in zijn volk moet zijn..

7.

II. Vs. 7-9. Nadat het offer geëindigd is, verheft zich eerst (vs. 7) ene solo-stem, die van David, en spreekt het vertrouwen uit dat de Heere het offer heeft aangenomen en de bede verhoord, daarop heffen de hoofden der krijgslieden aan met een vreugde geschrei, met een triomflied in de zekerheid der overwinning.

7. Alsnu, daar mij heden het vast vertrouwen op de verhoring van al deze beden in het hart ten deel wordt (1 Kronieken 17: 21 ), weet ik 1), dat de HEERE Zijnen Gezalfde behouden in ‘t bijzonder in dezen strijd zal nabij zijn; Hij zal hem verhoren uit den hemel Zijner heiligheid, waar Hij eigenlijk troont, daar Zijne woonplaats op aarde (vs. 3) slechts een voorportaal van het hemelse paleis is (Psalm 11: 4); het heil Zijner rechterhand zal zijn met mogendheden, Hij zal helpen met macht en zich door grote daden verheerlijken.

1) Het geloof weet, wat het gelooft, zo zeker alsof het reeds geschied ware..

8. Deze vermelden van strijd-wagens, en die vankrijgs-paarden; maar wij zullen vermelden van den naam des HEREN, onzes Gods. Wij Israël’s krijgslieden, hoewel wij met paarden en wagens uittrekken, hebben op deze geen vertrouwen gesteld; de overwinning is des Heren, Hij is ons wapen en onze kracht (Deuteronomium 17: 16. 1 Samuel 17: 45

Wagens  en  paarden  maakten  zulk  een  indrukwekkend  gezicht  met  hun  geratel  en  de stofwolken, dat velen er door konden verschrikt worden, maar het geloofsoog ziet meer in den onzichtbaren God dan in alle deze. De meest gevreesde oorlogswerktuigen van David’s dagen waren de strijdwagens, gewapend met zeisen, die de mensen als gras nederhieuwen; dezen waren de roem van de naburige volken, maar de heiligen beschouwden den naam van Jehova als  ene  betere  verdediging.  Daar  de  Israëlieten  gene  paarden  mochten  houden,  moest

natuurlijk de cavalerie der vijanden met meer dan gewone vrees worden aangezien. Het is daarom een te groter bewijs aan geloof, dat de moedige zanger hier de paarden van Egypte kan verachten in vergelijking van den Heere der heirscharen. Helaas! hoe menigeen in onze dagen, die belijdt des Heren te zijn, stelt zijn vertrouwen op zijnen mens, of op een vlezen arm van de ene of, andere soort, alsof hij nooit den naam van Jehova had leren kennen. Heere Jezus! wees Gij alleen onze rots en toevlucht, dat wij nooit de eenvoudigheid van ons geloof bederven: "Wij zullen vermelden van den naam onzes Gods." Onze Verbonds-God, die ons heeft gekozen en dien wij gekozen hebben, deze is onze God. De naam van onzen God is Jehova, en deze zal nooit worden vergeten, de algenoegzame onafhankelijke, onveranderlijke alomtegenwoordige, alles vervullende "Ik ben." Laat ons dien vlekkelozen naam aanbidden en dien nooit onteren door wantrouwen of vertrouwen op schepselen. Lezer! men moet eerst "leren kennen" zal men kunnen "herinneren." Moge de gezegende Geest het genadig aan uwe ziel openbaren..

9. Zij, onze vijanden, de met de Syriërs verbondene Ammonieten (2 Samuel 10: 6), hebben zich, gelijk wij zien met het oog des geloofs, gekromd, en zijn gevallen, om nooit weer op te staan; maar wij, die eerst schenen te bezwijken, zijn gerezen en staande gebleven.

Bij den aanvang van den slag met de vijanden schijnen wel de goddelozen te staan, daar zij zich op hun wagens en paarden verlaten; daarentegen de vromen, die op den naam des Heren vertrouwen, schijnen niet tegen hen opgewassen te zijn. Maar het geloof roemt aldus: hoewel zij staan en wij zwak zijn en schijnen te vallen, zo zijn wij toch zeker, dat de zaak in korten tijd geheel omkeren zal, en zij zullen vallen, waar wij waarlijk in de hoogste mate zullen opgericht  worden  en  blijven  staan,  ja  wij  zijn  reeds  opgestaan  en  staan  met  opgeheven hoofden. O, welk een schoon toonbeeld des geloofs is dit!.

Dit was in ‘t bijzonder het geval, toen de hoogmoed en de macht van Joods ongeloof, en heidensen afgodendienst vielen voor de woorden en het leven van de nederige belijders van Jezus.  Dit  is  het  geval  in  iedere  strijd  met  onze  geestelijke  vijanden,  wanneer  wij  hen bestrijden in den naam des Geestes en de kracht van Christus, en dit zal het geval zijn op den laatsten dag, wanneer de wereld met haren vorst zal ten onder gebracht worden, maar de gelovigen, verrezen uit den dood door de opstanding des Heren, zullen staan en Zijnen lof in de hemelen zullen zingen.

10.

III. Vs. 10. Ten slotte valt weer het gehele koor der Levitische zangers in. en herhaalt de bede, die de gemeente aan ‘t begin van den Psalm uitsprak, maar versterkt en als in aansluiting aan vs. 7, welke het af gebedene als reeds verkregen beschouwde.

10. O HEERE! behoud; die Koning 1) verhore ons ten dage van ons roepen 2).

1) Dit vers wordt op verschillende wijze vertaald. De Septuaginta en de Vulgata trekken het woord   koning   bij   behoud.   O   Heer   e,   behoud   den   koning.   Anderen,   zoals   onze Staten-Overzetters, sluiten koning bij het tweede lid in O.i. eist de grondtekst en ook geheel

het verband van den zin, de overzetting van: behoud den koning, en is het tweede gedeelte te vertalen: Hij, nl. de Heere, verhore ons ten dage als wij roepen. Het spreekt van zelf, dat de betekenis dezelfde is. Het is hier het gezang, het gebed, het smeken van de Gemeente, van het volk, voor zijn koning.

2) David zal uittrekken ten strijde; hij heeft al zijn moedig volk gewapend en toegerust, ter bestemder plaatse vergaderd. Het is de dag zijner heirkracht (Psalm 110). Nu werd het statig offer  verricht  waarmee  men  afscheid  nam van  den  vaderlijken  grond,  en  den  zegen  van Jehova op Israël’s wapenen afsmeekte. Op het ogenblik zal men den aftocht des legers blazen. het vooruitzicht van den hachelijken oorlogskans, het verlaten van den vaderlandsen bodem, de werking van het heldenvuur, de gevoelens van godsdienst en betrekking op Jehova, het afscheid van vrienden en bloedverwanten, alles heeft den diepsten indruk gemaakt, elk hart dobbert   nu   als   in   ene   zee   van   gemengde   aandoeningen;   dit   ogenblik   is   een   der allerplechtigste, waarin de ziel de ganse uitgebreidheid van haar aanwezen gevoelt, wijd open staat  voor  alle  edele  gewaarwordingen  en  ze  met  wellust  als  inademt.  Nog  zwijgt  de veldtrompet en in plaats van die, hoort men de cimbalen en luiten der Levieten klinken, en de opperpriester met zijn gevolg stort dien schonen, gevalligen, rijken, godvruchtigen zegen uit, dien wij vs. 2-6 lezen. David beantwoordt dien niet minder roerend en godvruchtig (vs. 7). Hij wordt door de hoofden van zijne oorlogshelden vervangen in hunnen toon met waardige, recht Israëlitische gevoelens en met enen moed, die hun betaamde, vs. 8 en 9. Nog eens verheffen de priesters hun stemmen, en trekken hun gebeden in een galm zamen. vs. 10a. Het volk vangt dien op en beantwoordt hen vs. 10b. Nu steekt men de krijgsklaroen, en met deze heilige aandoeningen gaat Israël’s leger zijnen vijand opzoeken..

PSALM 21.

DE OVERWINNING VAN CHRISTUS OVER ZIJNE VIJANDEN.

1. Een Psalm van David (Psalm 3: 1), voor den opperzangmeester (Psalm 4: 1).

Had in den vorigen Psalm (vs. 5) de gemeente, voor haren koning biddende, hem biddende toegeroepen: "Hij geve u naar uw hart en vervulle al uwen raad," zo kan zij in dezen Psalm vs. 3) dankende van hem tot den Heere zeggen: "Gij hebt hem zijns harten wens gegeven, en de uitspraak zijner lippen hebt Gij niet geweerd." De vorige Psalm was ene bede van het volk voor zijnen koning, toen hij in den strijd tegen de Ammonieten uittrok, deze is een danklied voor  de  overwinning,  dat  de  Heere  den  koning  verleende,  toen  deze  de  Ammonietische hoofdstad Rabba genomen en de Ammonietische koningskroon op zijn hoofd gezet had. "2 Samuel 12: 31 ). Dit is echter slechts een voorlopig feestvieren, dat wij voor ons hebben, waarschijnlijk  nog  in  Ammon  voor  de  Israëlitische  krijgstroepen  gehouden;  de  eigenlijke feestviering, die in ‘t land Israël gehouden is, dat bij het terugkeren van de arke des verbonds op Zion, treffen wij in Psalm 68, den Delitzsch enen Psalm in Deborah-stijl (Richteren 5) noemt,  opdat  wij  in  dezen  het   toppunt   vinden  van  hymnisch  gevoel  en  hymnische voorstelling.

2.

I. Vs. 2-8. Even als bij den vorigen Psalm zich in het tweede deel ene solo-stem liet horen, die van den koning, of tenminste van enen die in zijne plaats trad, zo hier aanstonds bij het begin. David  verkondigt  met  lof  en  dank,  hoe  de  Heere  hem  in  de  geschonkene  overwinning gezegend had, en hoe heerlijk het vertrouwen, dat hij op God, zijne Helper, gesteld had, beloond was.

2. O HEERE! de koning is verblijd over Uwe sterkte, die zich in hem als het werktuig Uwer macht, geopenbaard heeft; en hoezeer is Hij verheugd over Uw heil, dat  Gij hem in den gelukkig geëindigden krijg ten dele laat worden.

Gelukkig het volk, welks koning Gods macht tot zijn vertrouwen stelt, en Gods heerlijkheid tot zijne vreugde; die zich verblijdt in elke voortgang van het koninkrijk Gods en op Hem vertrouwt, dat Hij schragen zal in alles, wat ten dienste daarvan gedaan wordt..

David had God in het bijzonder kunnen danken voor de overwinningen en de andere in het oog vallende gaven, waarmee hij begiftigd was, maar hij had zich voorgesteld er getuigenis van af te leggen, niet slechts, dat hij onder de bewaring Gods regeerde, maar ook dat wat God over hem had gebracht, was om ten algemenen nutte te strekken. En bij den aanvang stellen de gelovigen het vast, dat David onder het bestuur Gods tot koning is verkozen, zodat God zelf op Zich genomen heeft, om hem te beschermen. Alzo schijnt ook deze Psalm tot dat doel gedicht te zijn, om zich te verzekeren, dat die genade standvastig en altijd durend zou zijn, zodat het noodzakelijk was, dat zij stonden in het vast vertrouwen, omtrent den koning het goede te hopen, wiens aanblik een spiegel was van Gods nabijheid en gunst. De zin van deze woorden  is:  O  Heere,  die  Uw  knecht,  den  koning,  behoedde,  bewerk,  dat  hij  door  U, behouden blijft  en alzo  zijn redding toeschrijvende aan Uw macht, moge hij zich op niet alledaagse wijze in u verheugen..

3. Gij hebt hem, gelijk nu na de vervulling der in Psalm 20 uitgesprokene beden duidelijk blijkt, zijns harten wens gegeven, en de uitspraak zijner lippen hebt Gij hem niet geweerd; Gij geeft hem integendeel boven bidden en denken. Sela (1 Kronieken 25: 31 ).

Die wens heeft de Heere Jezus ernstig nagejaagd, toen Hij op aarde was, beide door Zijn gebed,  Zijne  daden  en  Zijn  lijden.  Hij toonde,  dat  Zijn  hart  verlangde,  om Zijn  volk  te verlossen, en nu in den hemel heeft Hij deze begeerte vervuld gezien, want Hij ziet  Zijne geliefden komende, waar Hij is. De wensen van den Heere Jezus waren hartenwensen, en de Heere hoorde Hem; indien onze harten oprecht zijn met God, wil Hij ook in ons geval de begeerte vervullen dergenen, die Hem vrezen..

4. Want, om nu nader te verklaren, welke die wens des harten was: Gij komt hem voor met zegeningen van ‘t goede 1); Gij hebt hem zegeningen van allerlei aard, waar en blijvend geluk toegedeeld;  op  zijn  hoofd  zet  Gij  ene  kroon  van  fijn  goud,  ten  teken,  hoe  Gij  op  de onderhouding en vermeerdering van de eer Zijns koninkrijks bedacht zijt.

1) Of, ten goede, dat zijn die zegeningen, die een waarachtig geluk tot inhoud hebben. Dit geldt wel van David, maar gelijk de gehele Psalm Messiaans is, zo zien ook deze woorden

inzonderheid op den Christus Gods, die met ere en heerlijkheid is gekroond, op Wiens hoofd is gezet de kroon van het fijnste goud, n.l. die van Koning der koningen en Heere der Heren, om te allen tijde al de Zijnen waarachtig geluk, zegen en genade te schenken.

5. Het leven heeft hij van U begeerd, om bewaring des levens heeft hij U gebeden; Gij hebt het hem gegeven, lengte van dagen eeuwiglijk en altoos 1); Gij hebt hem bewaard.

1)  Na  de  verwoesting  van  de  Ammonietische  hoofdstad  Rabba,  zette  David  zich  de Ammonietische koningskroon op het hoofd, die geroemd wordt als zwaar van het goud en met  kostbare  stenen  versierd.  David  was  toen  reeds  bejaard  en  ten  gevolge  van  grote overtredingen, waaruit hij echter met boetvaardigheid en vertrouwen op Gods genade zich had opgericht, aan den rand van het graf gekomen. Hij, die niet anders dan den dood had verdiend, bleef in het leven, en de overwinning op de macht der Ammonieten en Syriërs was hem een onderpand van Gods getrouwheid in het vervullen van Zijne belofte. Dat vs. 5b niet lengte van dagen, maar opvolging in het koningschap zou bedoelen, is in strijd met het woord zelf. Iemand toe te wensen, dat hij leve, vooral een koning, is zeer gewoon (1 Koningen 1: 31 en meerm.). De bedoeling is, dat het leven van den koning onbepaald verlengd mag worden. Wat het volk echter verwacht, betuigt het hier, dat reeds aan den koning verleend is..

6. Groot is zijne eer door Uw heil, ten gevolge van Uwen zegen; majesteit en heerlijkheid hebt Gij hem toegevoegd.

David is ook in dezen Psalm het beeld van zijnen groten Zoon, zodat wij deze woorden ook kunnen lezen, als doelende op Christus. "Gelukkig hij, die een arm of hand heeft, om de kroon op het hoofd te zetten van dezen groten Koning, van wiens troon liefde de grondslag is. Al waren er tienduizend millioenen hemelen geschapen boven deze hoogste hemelen, en weer zovele boven dien, zo vele, dat de engelen ze van vermoeidheid niet meer konden tellen, zo was die ene nog te lage plaats om den vorstelijken troon van den Heere Jezus te stellen.

7.  Want  Gij zet  hem,  gelijk  Gij eens met  Abraham gedaan hebt  (Genesis  12:  2  v.),  tot zegeningen in eeuwigheid; Gij vervrolijkt hem door vreugde met Uw aangezicht, daar "hij nu als overwinnaar Uw heiligdom mag binnentreden om U daar te danken, en bij den maaltijd des heils zich te verlustigen in de vreugde van Uwen statelijken dienst."

8.  Dit  is de zegen,  dien Uwe genade geeft,  allen die op  U betrouwen; want  de  koning vertrouwt op den HEERE, gelijk hij duidelijk en ondubbelzinnig in het lied vóór den slag heeft te kennen gegeven (Psalm 20: 8), en door de goedertierenheid des Allerhoogsten zal hij ook nu, nadat vervuld is, wat hij reeds vooraf in vast geloof hoopte (Psalm 20: 9), en in de toekomst niet wankelen, zodat hij in eeuwigheid niet zal bewogen worden. (Spreuken 10: 30).

Hoewel de wereld  ronddraait  als een rad,  zodat  het  geschiedt,  dat  degenen,  die op  den hoogsten top verheven waren, plotseling naar beneden vallen, zo maakt toch het rijk van Juda en op dit voorbeeld het rijk van Christus ene uitzondering..

9.

II.  Vs.  9-13.  Thans  valt  het  gehele  koor  der  Levitische  zangers  als  representant  der Israëlitische gemeente in: "het lied wordt nu verheven en vol gevoel, men gevoelt het, dat ook des konings vijanden die van het volk zijn." (1 Kronieken 1: 53 ). Het volk zegt profeteerde tot Zijnen koning, wat het voor hem hoopt, namelijk dat hij met God al zijne vijanden evenzo overwinnen en ombrengen zal, als hij het de Ammonieten gedaan heeft; daarbij heeft hij wel op het oog, wat in 2 Samuel 12: 31 verhaald wordt.

9. Uwe hand, o David! zal al uwe vijanden vinden, in hare macht krijgen en straffen; uwe rechterhand zal uwe haters vinden, want de Heere is met u (1 Kor. 6: 17. Deuteronomium 11: 14 11.14).

1) In zekeren zin vormt vs. 9 met het vorige een tegenstelling. In vs. 8 is gezegd, dat door de gunste van zijn God de koning niet zal wankelen. Dit is echter veel te zwak uitgedrukt. En daarom wordt in vs. 9 gezegd, dat hij niet alleen niet zal wankelen, maar al zijne vijanden vinden en al zijne haters straffen zal. In de volgende verzen wordt dit nader uitgewerkt. Het is dus duidelijk, dat hier in den persoon van David bovenal gesproken wordt van Hem, tot Wien de Vader gezegd heeft: Zit aan mijne rechterhand, totdat Ik uwe vijanden zal gezet hebben tot een voetbank uwer voeten. Want zeker het volk profeteert hier er van, hoe David al zijne vijanden  overwinnen zal, maar dit  geldt  in de hoogste mate van den groten Davidszoon, onzen Heere Jezus Christus.

10.  Gij  zult  hen,  al  die  vijanden,  zetten  als  een  vurigen  oven  ter  tijd  uws  toornigen aangezichts 1), zodra gij nadert zullen steden en sterkten aan de vlammen ten prooi gegeven worden; en dit is niet zozeer uw werk, maar de HEERE, die met u is en u als Zijn werktuig gebruikt, zal hen in Zijnen toorn verslinden, en het vuur zal hen verteren.2)

1) Kennelijk ziet dit op het feit, dat de val van Rabba Ammons beslist werd, toen David persoonlijk in het leger kwam, en de vijanden deels onder de dorssleden verpletterd werden, of in de tichelovens werden geworpen. (2 Samuel 12: 26 vv.). -

2)  In  het  eerste  lid  wordt  de  koning  als  wreker  genoemd,  vervolgens  wordt  zijn  ambt overgebracht op den persoon van God, eindelijk wordt de uitvoering van de wraak aan het vuur toebedeeld, welke drie zeer goed met elkaar overeen te brengen zijn. Wij weten toch, dat aan Christus het oordeel is gegeven, om Zijne vijanden in het eeuwige vuur te werpen, maar het is de moeite waard op te merken, dat het duidelijk is uitgedrukt, dat het niet een oordeel is van  een  mens,  maar  van  God  zelven.  Niet  minder  is  het  nuttig,  dat  de  uiterste  en schrikkelijkste  vorm  van  straf  wordt  uitgedrukt,  waarmee  de  onprikkelbaarheid  wordt aangetast van hen, die overigens zonder zorg de bedreigingen Gods verachten. Maar ditzelfde dient ook niet weinig tot troost van de gelovigen. Want we weten, hoe verschrikkelijk de wreedheid der goddeloosheid is, waarom ons geloof gemakkelijk zou bezwijken, indien het zich niet vastklemde aan het oordeel Gods. De tijd van den toorn vermaant, om het kruis geduldig te dragen, zolang het Gode behaagt, ons te oefenen en laag te houden. Laten wij derhalve  leren,  dat,  indien  Hij  niet  terstond  Zijne  macht  uitzendt,  om  de  goddelozen  te verdoen, Hij onze hoop op dien tijd wil vestigen, welken de hemelse Vader voor Zijn oordeel

heeft vastgesteld, en onze koning, gewapend met verschrikkelijke kracht, heeft vastgesteld om wraak te nemen. Want hoelang Hij ook wacht, Hij vergeet niet het Zijne, noch het onze..

11. Gij zult hun vrucht, hun nakomelingschap, van de aarde verdoen, en hun zaad, uit het midden van de kinderen der mensen, gelijk de Heere met Zijne haters doet (Psalm 9: 6 v.).

12. Zulk een lot is niets dan ene welverdiende verijdeling van hun boos voornemen; want zij hebben  kwaad  tegen  U  aangelegd,  daar  zij  de  hoge  waardigheid  van  Uw  Koningschap aanrandden (2 Samuel 10: 1 vv.); zij hebben ene schandelijke daad bedacht doch zullen niets vermogen; zij zullen, wat zij in hunnen ouden nationalen haat tegen Israël bedacht hadden, niet volvoeren.

13. Even als hun plannen, zo zullen die van alle andere tegenstanders tot schande worden; want  Gij zult  hen zetten tot  een wit  1), met  Uwe pezen zult  Gij het  op hun aangezicht toeleggen; merkte op hun aangezicht zodat zij U den rug als vluchtelingen toekeerden.

1) In het Hebr. Ki theschithemo schèkem. Letterlijk: Want Gij zult hen tot een rug maken. Dat is, Gij zult hen veranderen in vluchtelingen. Want toch, wie in den strijd zijn rug laat zien, toont  daarmee,  dat  hij  een  vluchteling  is.  Een  volkomen  overwinning  wordt  hiermede aangekondigd, en David hier uitgeroepen, als de volkomen overwinnaar van al zijne vijanden, die zijn volk verlost en het tot eer en roem brengt. Heerlijke profetie tevens van den groten Koning van Zijn geestelijk Israël, die heersen zal van de zee tot aan de zee en van de rivier tot aan de einden der aarde.

14.

III. Vs. 14. Nadat de Psalm in het begin tot God gericht was, en in zijn midden tot den aardsen koning, keert hij aan het einde tot de Heere terug, met een kort maar des te ingrijpender gebed,  dat  de  Heere  Zijne  macht  en  sterkte  tot  heerlijkheid  van  Zijn  volk  steeds  meer openbaar late worden.

14. Verhoog U, HEERE! in Uwe sterkte, in Uwe oppermacht om tot werkelijkheid te brengen, wat  wij als  onze  verwachting  omtrent  onzen  Koning  uitgesproken  hebben;  zo  zullen  wij zingen, en Uwe macht, waarvoor alles bukken moet, met psalmen van blijde dankbaarheid loven.

De Joodse Theoloog Raschi merkt aan: "Onze oude leraars verklaarden dezen Psalm van Koning Messias; maar om de scheurmakers (de Christenen) tegen te staan, verstaat men dien beter van David zelven." Inderdaad verheffen zich de verwachtingen en beloften van den Psalm boven het leven van David en daardoor wordt hij Messiaans, want in Jezus Christus zijn alle beloften, die aan David’s huis gegeven zijn, Ja en Amen..

Voor een tijd mogen de gelovigen treuren, maar de heerlijke openbaring van hun goddelijken Helper doet hun vreugde ontwaken. Blijdschap zal allerwegen vloeien in de kanalen van lof. Alle Gods eigenschappen zijn gepaste voorwerpen, om door de muziek onzer harten en onzer

stemmen geprezen te worden, en wanneer wij ene openbaring zien van Zijne macht, moeten wij die verheffen. Hij bewerkte onze redding alleen, en Hij alleen zal den roem ontvangen..

PSALM 22.

VOORZEGGING VAN CHRISTUS LIJDEN EN HEERLIJKHEID.

1.  Een  Psalm  van  David  voor  den  opperzangmeester  (Psalm  3:  1;  4:  1),  op  Aijéeleth hasschachar 1).

1) Luther vertaalt om den tekst van de Septuaginta uper thv antilhqewv thv ewyinhv en der Vulgata (pro suscepttione matutina) te verbeteren, van de hinde, die vroeg gejaagd wordt. Door velen worden deze woorden opgevat als ene zinnebeeldige voorstelling van den inhoud; de hinde als symbool van de tot den dood vervolgde onschuld, of nader van den lijdenden Christus,  terwijl  het  morgenrood  daarop  wijst,  dat  Jezus  in  den  nacht  gevangen  en  des morgens naar den Romeinsen landvoogd gevoerd is, dus vroeg gejaagd werd. Hengstenberg daarentegen,   die   "de   hinde"   eveneens   verklaart   van   den   lijdenden   en   vervolgden Rechtvaardige, laat "de dageraad" slaan op het geluk, dat op den lijdensnacht volgt (Jes. 58: 8), daar Christus’ opstanding juist ten tijde van den dageraad plaats had, en alzo de vervolgde Rechtvaardige vroeg verheerlijkt werd. Andere uitleggers denken ook hier, even als bij andere dergelijke uitdrukkingen in de opschriften boven de Psalmen (1 Kronieken 25: 31), aan de melodie of zangwijze, waarop de Psalm moest  gezongen worden, zodat men zou moeten vertalen: op de wijs van het lied de hinde des dageraads, van het lied, dat onder dien naam bekend is. Daarbij is het zeer wel mogelijk, dat de keuze van de zo even genoemde zangwijze moet wijzen op de heerlijkheid, die in den lijdensnacht zich begon te openbaren, terwijl in het lied zelf: "de hinde van den dageraad" niets anders betekende, dan de lichtglans, die den dageraad voorafgaat, welks eerste stralen gewoonlijk met de hoornen ener hinde vergeleken werden, gelijk ook in den Talmud de uitdrukking gevonden wordt..

In het sterkste contrast tegen de vrolijke stemming in den vorigen Psalm, staan de diepe klachten in dezen. Toen Dr. Luther dezen Psalm wilde verklaren, nam hij zout en brood, sloot zich drie gehele dagen in zijne studeerkamer op, en gaf geen antwoord, toen de zijnen hem zochten, ondanks al hun kloppen en roepen. Toen men door den slotenmaker de deur liet openbreken, was hij in hoge mate ontevreden, dat men hem gestoord had, en zei hij: "Denkt gij dan, dat het iets gerings is, dat ik te doen heb?" Niet alleen het lijden van Jezus Christus, den gekruisigde, maar ook het heil, dat voor de wereld uit Zijne opstanding voortkomt, en de toe-eigening daarvan in het sacrament, stelt ons de Psalm zo duidelijk voor ogen, dat, gelijk reeds bij 2 Samuel 17: 26 opgemerkt is, het bijna ophoudt profetie te zijn, en geschiedenis van het  tegenwoordige  schijnt  te  wezen,  dat  het  lied  als  een  programma  of  overzicht  in grondtrekken  van  het  lijden  van  onzen  Heere  en  Heiland  wordt.  Duidelijk  spreekt  hier Christus door David, doch niet gelijk de ouden zich voorstellen, geheel afziende van David en diens toestanden (Dan. 1: 21 ), maar Hij maakt den toestand, waarin deze, Zijn voorvader en voorbeeld, des avonds vóór den slag in het bos van Efraïm zich bevond, tot een middel om de geschiedenis van Zijn eigen lijden en van Zijne eigene heerlijkheid voor te stellen, Hij moet dan natuurlijk David in den Geest meer laten zeggen, dan deze in betrekking tot zich zelven

zeggen kon. De Psalm is diensvolgens, een typisch profetische, typisch in zoverre, als een toestand  in  het  leven  van  David  daaraan  als  voorbeeld  ten  grondslag  ligt  en  als  het spiegelbeeld vormt, waarin zich het toekomstig lijden van Christus afschaduwt; profetisch in zoverre   David’s   woorden   zich   verre   verheffen   boven   zijne   werkelijke   persoonlijke levens-ervaring, en dan eerst recht en eigenlijk kunnen verstaan worden, wanneer wij niet meer David horen spreken, maar Christus, wiens Geest David boven zich zelven verheven heeft, en hem de woorden in den mond gelegd heeft, om hem in den tegenwoordigen tijd de toekomst te laten bevatten.

2.

I. Vs 2-22. Onder het beven van den diepsten angst in de dagen van de vervolging door Saul, schildert  David  eerst  zijn  ellende,  waarin  hij  is  neergezonken,  als  in  een  onvermijdelijk verderf, zodat het met hem bijna gedaan is, en zijn toestand een geheel wanhopige is, welke luide schijnt te roepen, dat zijn God hem verlaten heeft, (vs. 2-11). Terwijl nu door dezen nood, der ten toppunt gestegen verzoeking, de bede om hulp wil doordringen (vs. 12), verliet zij zich toch spoedig op nieuw in hartroerende weeklachten over den ontzettenden toestand (vs. 13-19) totdat zij eindelijk des te sterker doorbreekt. (vs. 20-22). Aanstonds wordt in dit eerste gedeelte van den Psalm het typische element zo geheel door het profetische verslonden, dat de woorden nog nauwelijks ene verklaring van David als voorbeeld toelaten, maar eerst begrepen  kunnen  worden,  zo  zij  opgevat  worden  als  gesproken  van  den  gekruisigden Christus.

2.  Mijn  God,  Mijn  God!  waarom  hebt  Gij  Mij  verlaten  1)?  (Hebr.  Eli,  Eli,  asabthani MATTHEUS. 27: 46. Mark. 15: 34) verre zijnde van Mijne verlossing, van de woorden Mijns brullens 1), hoe luide Ik roep en hoe ontzettend de smart is, Gij hoort niet, Ik ben van U verlaten; ‘t blijft in mijne ziel even duister,

1) De klagende vraag, waarom hebt Gij mij verlaten? is ook elders in de Psalmen niet zonder voorbeeld (88: 15. vgl. Jes. 49: 14). Het verlaten zijn door God van den gekruisigde is enig, en mag niet naar den maatstaf van David en van anderen in den toestand van aanvechting van nog zo klagende lijders afgemeten worden. Wat zij met elkaar gemeen hebben, is dat achter den toorn, die ondervonden wordt, de liefde Gods zich verschuilt, aan welke het geloof zich vastklemt, en dat hij, die zo klaagt, reeds daarom, op zich zelven beschouwd, geen voorwerp van den toorn is, omdat hij midden in het gevoel van den toorn zijne gemeenschap met God behoudt. De Gekruisigde is tot den laatsten ademtocht de Heilige Gods, en de verzoening, die Hij op zich genomen heeft, om die te bewerken, is Gods eigen, eeuwig welbehagen, dat nu in de volheid der tijden tot werkelijkheid wordt. Maar terwijl Hij Zich met de zonde van zijn volk onder Gods gericht buigt, kan het Hem niet bespaard worden, dat Hij als een die zelf schuldig is, Gods toorn over de zondige mensheid ondervindt. En uit de diepte van Zijn hart gebogen onder het gewicht van Gods toorn, welt de klacht op, die te midden van dezen lijdensweg tot Gods liefde smeekt. Hij zegt niet asabtani, maar sebaktani, hetwelk het woord van den Targum (Aramese overzetting) voor het eerste is. De Heere zegt het in ‘t Aramees, niet om door allen verstaan te worden, want zulk ene reflectie was Hem daar vreemd, maar omdat het Aramees Zijne moedertaal was, in welke Hij biddende God Abba noemde..

Door het op het kruis te herhalen, zei Jezus: "Dat is Mijn Psalm." De gelovigen hebben ook soms een gevoel, alsof, zij nimmer iets van God genoten hadden en van Hem verlaten zijn. Ja alle heiligen ondervonden iets van zodanige verlating. Abraham werd verschrikt; Job was op de grens der wanhoop; David was meermalen zo diep in de diepte, dat alle Gods baren en golven  over  hem  heengingen;  en  wie  uwer,  die  gelooft,  weet  niet  ook,  wat  het  is  in zielsbenauwdheid te zijn, zodat het in ons is, als was het niet waar, dat God met ons is, om ons zalig te maken, maar tegen ons, om ons te verderven van wege onze zonden? Trouwens alles wat in Christus verzoenend was, dat is in den gelovige bevindelijk, of ene ondervinding; want het is betamelijk, dat wij iets gevoelen van hetgeen Christus ten volle heeft doorgestaan. Doch het is ook niet meer dan een gevoel; want daar Christus werkelijk verlaten was, zo kunnen de gelovigen onmogelijk verlaten worden. De Vader beschouwt ons in Christus als Zijne kinderen, die hij wel hard kastijdt, maar niet ter dood overgeeft; wie door het verbond met  Hem  verbonden  zijn,  die  laat  God  nooit  weer  los;  want  Zijne  verkiezing  is  van eeuwigheid en Zijne roeping onberouwelijk..

Deze woorden bevatten ene schijnbare tegenstrijdigheid, naardien men tot dien God gaat, van wie men meent verlaten te zijn. Dit is de worsteling tussen geloof en gevoel, het geloof houdt staande: mijn God, terwijl het overstelpte gevoel vermeent van dien God te zijn verlaten. Christus  aan  het  kruis  was  verlaten  van  Zijn  volk,  verlaten  van  een  groot  deel  Zijner discipelen, verlaten inderdaad van allen, in zoverre geen hunner Hem helpen kon, ja verlaten van Zijnen God. Hij is verlaten, omdat wij een God hebben verlaten, en terwijl Adam, van God  niet  verlaten,  God  verlaten  heeft,  heeft  Jezus,  ofschoon  van  God  zich  verlaten gevoelende, van Zijnen God niet afgelaten. Christus is verlaten, opdat wij niet in het lijden, in de ure des doods, in de eeuwigheid verlaten mochten zijn. Niemand was ooit verlaten als Christus, omdat niemand gelijk Hij met God was verenigd. Niemand kan van God verlaten zijn zonder zonde, want deze is het, die scheiding maakt tussen den mens en God. Indien nu Christus, de Rechtvaardige, van God verlaten is, dan kan dit niet om Zijnent, maar moet het om onzentwil geschied zijn.

Dit vers behelst twee denkbeelden, die, hoe zij ook elkaar schijnen te weerspreken, zich toch dagelijks gelijktijdig in het gemoed der gelovigen zoeken in te dringen. Dat hij zich van God verworpen en verlaten noemt, schijnt de klacht te zijn van een, die wanhoopt, want waar is nog  een  vonkje  van  geloof overgebleven,  waar  men  van  de  zijde  Gods  gene  hulp  meer ontwaart? En toch, dat hij God tot tweemalen zijnen God noemt en dat hij zijne klachten in den schoot Gods uitstort, dat  is ene duidelijke belijdenis van geloof. In dezen inwendigen strijd des gemoeds moeten de gelovigen worden geoefend, zo dikwijls God hun de tekenen Zijner genade onttrekt, zodat zij, waarheen zij het oog richten, niets dan nachtelijke duisternis ontwaren. Den gelovigen, zeg ik, wedervaart dit, opdat zij bij zich zelven even zozeer de zwakheid  huns vlezes leren  kennen,  als zij getuigenis van hun geloof leren afleggen.  De goddelozen daarentegen, dewijl zij zich overgeven aan hun ongeloof, overweldigt de angst, dat  zij het  door  het  geloot  niet  tot  de  genade  Gods  zullen  brengen.  Terwijl daarom de hevigheid der smart en de zwakheid des vlezes den gelovige den kreet wil afpersen: "waarom hebt Gij mij verlaten?" voegt het geloof er als ter verbetering de aanroeping Gods, van dien God, die hem zou hebben verlaten, als van zijnen God bij, ja, het geloof streeft zelfs vooruit,

zodat het reeds, voordat het zich veroorlooft zijne klacht uit te storten, zijne toevlucht neemt tot zijnen God..

Hier is een troost voor verlaten zielen. Christus zelf was verlaten, daarom, indien gij verlaten zijt, zo deelt God u niet anders toe, dan Hij Christus deed. Gij kunt bij God bemind zijn en het niet gevoelen. Christus was bemind bij den Vader, en toch gevoelde Hij nu Zijne nabijheid niet. Dit  zij een troost  voor gelovige zielen  bij het  gemis van deze vertroostingen en de openbaringen, die zij soms gevoeld hebben. Christus had zulk een twijfel, daarom kan zulk een twijfel bestaan bij Gods liefde. Gij zult misschien menen: "Ik ben een huichelaar, daarom heeft God mij verlaten." Dat is soms de klacht van twijfelende Christenen, maar gij hebt gene reden tot dat besluit; er was in Christus’ gehoorzaamheid gene vlek, en toch was Christus verlaten op  het  punt van vertroosting. Daarom verlatenheid, wat vertroosting betreft, kan bestaan bij werkelijke genade, ja bij den hoogsten trap van genade; zo was het bij onzen Verlosser.

2) Het brullen is het roepen van den leeuw. Het is hier gebezigd, om de alles te boven gaande smarten van den lijdenden Christus uit  te drukken.  Men zegt  wel eens van een vreselijk gekwetste: "hij brult van pijn." En het is gene overdrevene uitdrukking. Wie ooit het geluid van zulk een lijder gehoord heeft, zal geen juister naam daarvoor kunnen vinden. Het was bij den Heere aan het kruis natuurlijk geen uitwendig, maar een inwendig uitschreeuwen Zijner smart. Opmerkelijk is het echter, dat Christus aan het kruis de klacht Zijner verlating en Zijne verdere woorden uitriep met ene grote stem (MATTHEUS. 27: 46,50. Luk. 23: 46)..

3. Mijn God 1)! ik roep des daags 2), maar Gij antwoordt niet 3), en des nachts, en ik heb gene stilte 4), maar moet voortgaan met roepen, daar ik gene hulp noch rust vind.

1) Staat er vs. 2 in den grondtekst Eli, hier Elohi. Het verschil is, dat onder El te voortaan is de Almachtige God, en onder Eloah, de God, die te vrezen is. Hoewel David in de diepste ellende verkeerde, toch kon Satan het niet gedaan krijgen, dat dit mijn op zijn lippen bestierf, dat het vertrouwen, dat uit dit mijn zich uitsprak, geheel werd vernietigd. Toch nog mijn God, hoewel alles donker voor hem was, en het licht der hope schier geheel was weggescholen achter de wolken van diepe aanvechtingen en bange verlating.

2) Hoe licht vragen wij: Wat deed Christus in de ogenblikken toen geen mens meer sprak, toen alles stil word, toen ieder zweeg, toen Hij zelf ook zweeg, drie uren lang? Wat ging er toch tussen God en Zijne ziel om? Toen riep hij tot God, toen bad Hij, en nu horen wij uit den Psalm wat Hij bad..

3) Welk een troost voor kinderen Gods, wanneer zij bidden en niet ontvangen. Dan worden de zwakken twijfelmoedig, doch zij moeten sterk worden en zich oprichten in den Heere die, alles en ook dit ondervonden heeft; doch Hij bleef in de verborgene verbondsbetrekking, en zij moesten er  ook  in blijven door  Hem.  Christus heeft  echter  ook  dien afmattenden en uitputtenden toestand van gene rust te hebben ondervonden. Hij leed dien gehelen nacht en dag zonder ophouden en zonder tussenpoos. De stilte, de kalmte, de rust, die Hem zo eigen waren, ontweken reeds in Gethsémané tot zo ver, dat Hij tot Simon zei: "Kunt gij niet een uur

met  Mij waken!"  Er  is  een  lijden  zonder  angst  der  ziel,  maar  Christus  leed  met  groten zielsangst. "Hij was verbaasd en zeer beangst, en Zijne ziele geheel bedroefd tot den dood toe." Bij ons komt dit voort uit de gedachten aan onze zonden. Maar van waar ontstond dit alles bij Jezus? Door Zich in de plaats te stellen voor ons, door overneming van onze schuld. Alleen op deze wijze kan er onrust zijn in ene heilige ziel. Zij kan niet lijden voor haar zelf; zo zij lijdt, lijdt zij noodzakelijk voor anderen..

4) Misschien zou iemand denken, dat het ene grote dwaasheid is, wanneer iemand schreeuwt en roept tot Hem, die Zijne oren stopt en niet schijnt te horen. Geenszins, deze dwaasheid der gelovigen is wijzer dan al de wijsheid van de wereld. Want wij weten wel genoeg, dat, hoewel God in ‘t eerst niet schijnt te horen, toch de Heere ene toevlucht is in tijden van benauwdheid (Psalm 9: 10).

4. Doch Gij zijt heilig 1), volmaakt rein, ook in het opleggen van dit lijden, wonende onder tronende boven de lofzangen Israël’s 2); Uw volk heft in Uw huis lofliederen ter Uwer ere aan? en zij komen U toe.

1) Als wij lijden, moeten wij zeggen: "God is heilig!" omdat wij de straf door onze zonden verdiend hebben. Doch hoe kan de heilige Christus dit zeggen, indien Hij het niet zei als Borg der zondaren, als drager der zonden, zonder zelf gezondigd te hebben? Waarlijk! zonder de plaatsbekleding aan te nemen, is alles ene vertoning van genade, maar met haar is het lijden van Christus ene betoning van Gods genade in den weg van Gods heiligheid en recht..

Het schijnt vreemd, dat het hart bij duisternis en zorgen, in deze eigenschap Gods troost zou kunnen vinden. Doch Gods heiligheid is slechts ene andere openbaring van Zijne getrouwheid en genade. In dien opmerkelijken Naam "de Heilige Israël’s" worden wij onderwezen, dat Hij, die de heilige God is, ook die God is, die een verbond gemaakt heeft met Zijne uitverkorenen. Het zou voor een Israëliet onmogelijk zijn zich Gods heiligheid te denken zonder aan die Verbonds betrekking te denken. "Zijt heilig, want Ik ben heilig, waren de woorden waarmee Israël herinnerd werd aan zijne betrekking op God (Leviticus 19: 1). Wij zien iets van dit gevoel in woorden als Psalm 89: 16-19; 99: 5-9. Hos. 8: 9. Jes. 41: 14; 47: 4.

Al zijn de beproevingen ook nog zo zwaar, het geloof zal niet luisteren naar enig woord, tegen God gesproken, maar zal altijd God rechtvaardigen.

2)  Hoe  treffend,  onder  de zielsbenauwdheden van het  vreselijk  lijden,  het  denkbeeld  van lofzangen aan te treffen! Doch de lofzangen Israëls zijn onderscheiden van de lofzangen der volken. Zij luiden: : Ik dank u, o God! dat Gij toornig op mij geweest zijt." Ja, God woont onder de lofzangen der verlosten onder de lofzangen, die uitvloeien uit het lijden en sterven van Hem, den Zone Gods. God is in het midden dier juichende schare. Ook de Heere aan het kruis woonde lijdend en stervend  onder  de lofzangen Israël’s zijne laatste kruis woorden waren Psalmwoorden..

De lofzangen waren gedicht, inzonderheid ten behoeve van het heiligdom. Daar woonde en troonde Jehova, en daar werden gezien de vleugelen van de Cherubs, waarboven de Heere in

het  heiligdom  zweefde.  Die  lofzangen  vermelden  de  grote  daden  Gods,  Zijne  heerlijke verlossingen en daar hij wil de grote Lijder nu ook zijn God en Vader bepalen.

5. Op U hebben onze vaders vertrouwd; zij hebben vertrouwd, en Gij hebt hen uitgeholpen.

6. Tot U hebben zij geroepen en zijn uitgered; a) op U hebben zij vertrouwd, en zijn niet beschaamd geworden, gelijk de gehele geschiedenis van hun redding uit  Egypte, van hun inleiding in Kanaän bewijst.

a) Psalm 25: 3; 81: 2. Jes. 49: 23. Rom. 9: 33.

Gelijk in vers 2 en 3 tot driemaal toe mijn God, wordt in vs. 3 en 6 driemaal het woordje vertrouwd herhaald, en naast het vertrouwen wordt de hulpe geplaatst, daar een iegelijk, die den Heere verbeidt, door Hem nooit zal beschaamd gemaakt worden (Psalm 44: 2. Jes. 63: 7,15-17)..

7.  Maar  ik,  in  tegenstelling  tot  de  hulp,  die  zij op  hun  beden  verkregen,  ben  in  mijnen tegenwoordigen  toestand,  ondanks  al  mijn  smeken,  een  worm,  geheel  weerloos  aan  het smadelijkste lijden overgegeven, als een worm, dien men met voeten treedt (Jes. 41: 14), en geen man 1), zo misvormd van het lijden, dat ik bijna aan geen mens meer gelijk (Jes. 52: 14; 53: 2 vv.),een smaad van mensen en veracht van het volk, een voorwerp van spot bij enkelen, en van verachting  van de zijde van ‘t  algemeen  (Jes.  49:  7; 50:  6),  bij Israël en bij de Heidenen beide.

1) Zo  zien wij Hem in  Gethsémané. Eerst  biddende, staande, en als met  het  oog op de heerlijkheid, die Hij zou ingaan, en vroeger in groter heerlijkheid dan die van Mozes, brood uitdelende, kranken genezende, doden opwekkende, en daarna in de grootste zielsontsteltenis op den grond liggende, met het aangezicht ter aarde-neen, in zulk enen toestand troffen wij Christus nog niet aan; zoiets was nog nooit gebeurd..

8. Allen, die Mij zien, a) bespotten Mij; zij steken de lip uit 1); Zij schudden het hoofd, 2) om hun smaad door honende woorden en door verachtelijke gebaren (2 Koningen 19: 21) uit te drukken, zeggende:

a) MATTHEUS. 27: 39.

1) Letterlijk: zij maken een spleet met den mond, als teken der ergste bespotting. Want de lippen openen is om de tong te kunnen uitsteken, om den lijder de diepste verachting te doen gevoelen. Daarop volgt, schudden met het hoofd, om daarmee hun bevreemding en ontzetting te kennen geven, dat hij in zulk een diepte van lijden door God is gebracht.

2) Er zijn personen in onze eigene dagen geweest, wier misdaden zulk ene verontwaardiging hebben opgewekt, dat het volk hen waarschijnlijk in stukken zou gescheurd hebben vóór en zelfs  na  hun  verhoor,  indien  het  hen  in  de  macht  hadden  kunnen  krijgen.  Wanneer  die schadelijke  personen  volgens  hun  vonnis  werden  gestraft,  was  er  misschien  niet  één

toeschouwer, die ze wenste te verlossen; maar nooit is er één gevonden, voor wie men zo alle gevoel verloren had, dat men hem in het ogenblik van sterven bespotte. Maar toen Jezus leed, bespotte men Hem, zij staken de lip uit; zij schudden het hoofd.

9. a) Hij heeft het op den HEERE gewenteld gelijk Hij zo dikwijls geroemd heeft Zijn zoon te zijn, dat Hij hem nu uithelpe, dat Hij hem redde, dewijl Hij lust aan hem heeft, gelijk Hij altijd zich inbeeldde (Psalm 18: 20).

a) MATTHEUS. 27: 43.

Zonder het te willen, geven de spotters hier aan den Rechtvaardige getuigenis, en wel onder alle getuigenissen de schoonste, dat Hij zich met de genade van God getroost, zich met Zijn gehele "zijn" op  God  gewenteld  heeft.  Juist  daarom is het  spottende:  "Hij helpe uit,  Hij redde,"  hoewel  dit  naar  den  toestand  der  zaak  geheel  onmogelijk  schijnt,  onbewust  ene voorzegging. God leide het alzo, dat de spotters bij het kruis van Christus (MATTHEUS. 27: 43) door ene onbewuste herinnering, juist deze woorden gebruikten en alzo openbaarden, dat zij de goddelozen tegenover den Rechtvaardige waren..

Ook   het   woord   "bespotten,"   "beschimpen,"   in   vs.   8   gebruikt   Luk.   23:   35   in   de lijdensgeschiedenis.  Vervulling  en  profetie  slaan  op  elkaar  zo  volkomen  en  juist,  dat  de Evangelische geschiedschrijver gene juistere uitdrukkingen kan vinden, dan die de profetie gebezigd heeft..

Er zijn geen dodelijker schichten, die Satan op onze zielen kan richten, dan wanneer hij ons onze hoop daarmee ontrooft, dat hij met Gods beloften den spot drijft. Niet alleen verklaren zij hier zijne gebeden voor vruchteloos, maar schilderen hem hier ook als een huichelaar, die zich in geveinsdheid op God beroept, van wie hij vreemd is. Doch dat is het geneesmiddel tegen deze hem geslagene wonde, dat hij het toch waagt zijne klacht aan God voor te dragen en zijne gerechtigheid met der daad te betuigen..

Zo spreekt Satan door zijne dienaren tot den Lijder. Satan wil hem doen twijfelen aan het welbehagen Gods in hem. Den troost van zijn kindschap zoekt hij hem te ontroven, en tracht hem schipbreuk te doen lijden op de zandbank van twijfel en ongeloof. Maar ziet, in den diepsten grond der zaak heeft het geen vat op hem. Want met die helse wartaal gaat hij tot zijn Heere en zijn God en toont daarin, dat het geloof hem nooit heeft verlaten, dat de wortel in hem was, en dat zijn geloof niet een zelf gegeven, maar een waarlijk ingeplant geloof was.

Ook  hierin  is  David  type  van  den  Christus  Gods,  die  in  dit  bange  Eloi,  Eloi  het  heeft uitgesproken, dat zijn geloof in zijn God hem niet verliet, ook al voelde hij al den last van Gods toorn tegen de zonde. De tweede Adam, de Middelaar bezwijkt niet onder des vijands geweldenarij.

10. Doch hoe zij ook spotten, het is toch zo, dat Gij lust in mij hebt, en zeker zult Gij mij uitkomst geven. Gij zijt het immers, die mij uit den buik hebt uitgetogen; die mij hebt doen vertrouwen, zijnde aan mijner moeders borsten.

Was  Hij  een  van  die  jonge  kinderen  en  zuigelingen,  uit  wier  monden  Hij  zich  sterkte gegrondvest heeft? Zo schijnt het, en indien het zo is, welk een grond voor hulp! Vroege godsvrucht schenkt een bijzonderen troost in onze latere droefenissen, want zeker, Hij, die ons beminde, toen wij kinderen waren, is te getrouw, om ons in rijper jaren te verwerpen. Sommigen verklaren den tekst in den zin van: "Geef Mij reden om te vertrouwen door Mij te bewaren," en zeker, er was ene bijzondere Voorzienigheid, die onzen Heere in Zijne kindse dagen bewaarde voor de woede van Herodes, de gevaren der reis en de ellende der armoede..

11. Op U, als in Uwen vaderschoot, die gereed was tot mijne opname, ben ik geworpen van de baarmoeder af (Ruth 4: 16); van den buik mijner moeder aan zijt Gij mijn God.

Dit  wonder  wordt  door  het  gedurig  wederkeren  iets  gewoons;  maar  wanneer  niet  de ondankbaarheid onze ogen met blindheid sloeg, zo zou elke geboorte ons met bewondering vervullen en evenzo de onderhouding van elk kind in zijne tedere jeugd, dat aanstonds bij zijn eerste intreden in de wereld op duizenderlei wijzen met den dood bedreigd wordt..

Dat  een  pasgeboren,  nog  zuigend  kind  op  God  vertrouwt,  schijnt  ene  hyperbool  (ene voorstelling met zeer sterke kleuren); de H. Schrift gaat overal daarvan uit, dat er in het pasgeboren, ja zelfs in het nog ongeboren, het zich nog in het moederlijk lichaam bevindend kind,  een  uit  de  eerste  diepten  van  den  onbewusten  toestand  ontwakend  bewustzijn  is. Overigens is opmerkelijk, dat de lijder twee malen zijne moeder noemt, waarbij men zich herinnere, dat in het O. Testament nooit van enen menselijken vader van den Messias, maar altijd van Zijne moeder sprake is" (zelfs wordt in dit vers: "op U ben ik geworpen" de Heere bepaald  als  de  Vader  voorgesteld).  "Ook  zeggen  de  woorden  onmiskenbaar,  dat  het levensbegin, op de uitwendige omstandigheden gezien, armoedig was..

12.  Zo  wees  dan,  om  den  wille  mijner  gemeenschap  met  U,  niet  verre  van  mij,  want benauwdheid is nabij, de nood dringt tot spoedige hulp,want er is bij dezen ontzettenden nood geen helper. 1)

1) Om nog een andere reden roept hij hier het mededogen Gods in, wat in zijne hoogste noden geëist werd. Het is nu voor mij niet twijfelachtig, of hij heeft zich voor ogen gesteld, wat overal de Schrift als een ambt aan God toeschrijft, om de ellendigen tegemoet te komen, en dat Hij te meer bereid is, om te helpen, hoe moeilijker onze zaken zijn. Derhalve was de wanhopige toestand als een ladder, welke zijn hart optrok, om het gebed uit te storten. Zo moet nu het gevoel van onze rampen ons onder Gods vleugelen leiden, opdat Hij door de openbaring van Zijne hulp tone, dat Hij over ons heil bezorgd is..

Hij moest de pers alleen treden. Ook de Vader had hem verlaten. Hij moest het werk alleen doen, en hoe zou Hij het alleen kunnen doen, indien Hij niet de Godmens ware geweest. Ook het borgtochtelijke is hier wederom duidelijk. Hij is zonder hulp geweest, opdat degenen, die zonder hulp zijn, bij Hem hulp zouden vinden..

Ook dit is een vooruit doorleven van den Christus, van wat Hij eenmaal zo schrikkelijk bang zou lijden in Gethsémané, op Gabbatha en Golgotha. David is hier het instrument, waardoor

Hij zelf onder het Oude Verbond van Zijn diepgaand lijden, om der zonden wil, spreekt, ja het als het ware doorleeft.

David draagt hier dan ook als vooruit de littekens van het lijden des Heren.

13. Vele varren, stieren, die nog in al de kracht der jeugd zijn (Leviticus 4: 3) hebben mij omsingeld, sterke stieren van Basan, welgevoede en bandeloze stieren, gelijk ze in Basan, aan gene zijde van den. Jordaan, op bergen en in bossen, in de wildernis rondzworven (Numeri 21: 30 ), hebben mij omringd.

Het is alsof Hij zich zelven hier voorstelt als het Lam, rondom hetwelk het gedierte des velds en het gedierte des wouds, ja der straat en der stad (de honden vs. 17) zich verenigen, om het te vertrappen, te verscheuren, te verslinden. De varren en stieren van Basan, beroemd wegens hun vetheid en sterkte, zijn een gevoeglijk beeld van de Overpriesters, Schriftgeleerden en Farizeeën,   die   ongetwijfeld   welgevoede   lieden  waren,   zoals   zulk   soort   van  mensen gewoonlijk zijn. Door Christus woorden en werken ontstoken, verzamelden zij zich in massa, en gedroegen zij zich jegens Hem als wilde dieren..

14.   Zij  hebben  hunnen  mond   tegen  mij  opgesperd,   om  mij  te   verslinden,   als   een verscheurende en brullende leeuw 1), als een leeuw, die wanneer hij zijnen buit ziet en op dien vallen wil, luide brult (Psalm 104: 21. Amos 3: 4).

1) De vijanden, die zich om Hem samenrotten, zijn gelijk een hoop varren, sterke en woeste stieren van Basan. Als een verscheurende en brullende leeuw sperren zij hun mond tegen Hem op. Het is Satan en zijne trawanten, die op Golgotha rondgaat, om den Heiland  te verslinden..

15.  Ik  ben inwendig  als het  ware opgelost,  ik  ben uitgestort  als water,  hoewel nog  niet gestorven, toch reeds zo goed als dood (2 Samuel 14: 14), en al mijne beenderen hebben zich, geheel machteloos en uitgeput, vaneen gescheiden; mijn hart is als was, het is, ten gevolge van mijnen angst, gesmolten in het midden mijns ingewands.

Het gedurig wegvloeien van Zijn bloed uit Zijne wonden, aan handen en voeten, deed Hem zich altijd zwakker en matter gevoelen; door de zwaarte van het lichaam, waarvan de handen en voeten alleen aan het hout geklonken waren, rekten de leden elkaar uit; door de brandende hitte van buiten, en de niet minder brandende hitte in het bloed zelf, smolt Zijn hart, Zijn leven weg, gelijk voor de hitte des vuurs..

16. Mijne kracht is verdroogd als een potscherf, uit welke de lucht, aan welke men dien heeft blootgesteld,  alle  vochtigheid uitgezogen heeft,  en mijne tong  kleeft  aan mijn gehemelte, zodat ik nauwelijks een woord kan spreken (Job 29: 10); en Gij legt, om in weinige woorden te zeggen, hoever het met mij gekomen is, mij in het stof des doods, zodat de dood, dien ik nu voor ogen zie, wanneer hij komt, weinig meer te doen hoeft-ik ben reeds meer dood dan levend.

Vraagt gij, waar is de Nieuw-Testamentische tekst van dit Oud-Testamentische woord? Het is des Heren uitroep op het kruis: Mij dorst! Het laatste, dat Christus noemt, is die brandende dorst,  waarvan  wij  Westerlingen  ons  geen  denkbeeld  kunnen  maken,  maar  die  alleen  te kennen is in het Oosten, in de onmetelijke zandwoestijnen. De Heere ondervond dien dorst aan het kruis, onder ene brandende zon, bij aanhoudend bloedverlies uit een doorwond, maar overigens gezond lichaam. Voorts moeten wij hier, gelijk overal, op het borgtochtelijke van ‘s Heren lijden zien, want dat is de enige sleutel van al Zijn lijden en van geheel Zijn lijden. Hij moest dorsten, opdat wij den eeuwigen dorst der hel niet zouden lijden, maar integendeel zouden dorsten naar God, gelijk het hert schreeuwt naar de waterstromen. De dorst en de dood volgen ook in het Evangelie onmiddellijk op elkaar..

17.  Want  honden,  vijanden,  die  in  onbeschaamdheid  en  vervolgingswoede  aan  honden gelijken (Luk. 16: 21 ), hebben mij omsingeld, ene vergadering der boosdoeners heeft mij omgeven; a) zij hebben mijne handen en mijne voeten doorgraven 1).

a) MATTHEUS. 27: 35. Mark. 15: 24. Luk. 23: 33. Joh. 19: 23,37; 20: 25.

1) Dit wijst duidelijk op het nagelen aan het kruis, en de vervulling in Christus is des te verrassender, omdat steniging de straf was, door Mozes’ wet tegen godslastering vastgesteld..

Het doorgraven is geheel iets anders dan het doorsteken; het is het doorwroeten tussen de beenderen en het vlees zonder de beenderen te breken. De enige dood, waarbij het doorboren der handen en voeten plaats had, was de kruisiging, waarmee het lichaam aan het kruis werd gehecht, door middel van spijkers of nagels, die door het vlees der handen en voeten werden gedreven. En dit werd gezegd duizend jaren vóór de vervulling, toen deze straf nog geheel onbekend was, toen de Romeinen, door welk wreed volk deze wrede straf voor de slaven het eerst is uitgevonden, nog niet als volk bestonden..

Houd op, mijn lezer! en zie de wonden van uw Redder!.

Hiermede is door den Geest der Profetie duidelijk het kruislijden van Emmanuel voorspeld. En ook hier komt het zo duidelijk uit, dat David instrument is, waardoor de Christus zelf onder den Ouden dag spreekt. Want kruisigen was bij de Joden onbekend en is later als straf ingevoerd.

Want wij weten het wel, dat men ook vertalen kan, als een leeuw, wat grammatisch er op door kan. maar wij houden ons aan de vertaling van, doorboren, die evenzeer met alle recht te verdedigen is.

18. Al mijne beenderen zou ik kunnen tellen aan het naakte, met geweld uitgerekte lichaam; zij   schouwen   het   aan,   terwijl   het   zo   uitgerekte   en   misvormde   gebeente   ieders opmerkzaamheid trekt; zij zien op mij, in plaats dat het menselijk gevoel hen dwingt den blik van dit schouwspel af te wenden.

Waar is ene straf, waarbij ene uitrekking des lichaams voorkomt, waar hij het  vlees zich terugtrekt  en  de  beenderen  naar  buiten  uitsteken?  Op  het  kruis  werd  de  lijder  tot  een schouwspel gemaakt. Dit was ene grote vermeerdering van het lijden, want niemand, ook de ruwste  mens,  wil  tot  een  schouwspel  zijn  van  ene  menigte  volks,  dat  hem  aangaapt  of aangrijnst.  Christus  werd  op  het  kruis  tegelijk  aangestaard  door  aanbiddende  engelen  en godlasterende mensen.

O hoe verschillend is dit zien van dat, hetwelk den ontwaakten zondaar naar Calvarie richt, wanneer hij het oog opent voor Hem, die streed en bloedde en stierf voor de schuld; en welk ene dankbaarheid moet de ziele gevoelen dergenen, die zich verloren gevoelen, wanneer zij van het vloekhout horen: "Ziet op Mij en wordt behouden, alle gij einden der aarde, want Ik ben God en niemand meer."

19. a) Zij delen mijne klederen onder zich, ten teken dat het met mij gedaan is, en werpen het lot over mijn gewaad, het hoofdkledingstuk, den rok.

a) MATTHEUS. 27: 35. Luk. 23: 34. Joh. 19: 24.

Bij  gene   andere   straf  dan   die   der   kruisiging   werd   de   lijder   geheel  ontkleed.   De klederverdeling  onderstelt  insgelijks  een  geheel  anderen  toestand  van  zaken,  dan  waarin David leefde; want de wet bestaat nog en is van veel lateren tijd, waarbij de krijgsknechten gerechtigd werden tot de erfenis van de klederen der kruiselingen; want de Romeinen hadden geen beul of scherprechter,  maar  de krijgsknechten voerden het  vonnis uit,  en ontvingen daarvoor de klederen der kruiselingen tot beloning. -Het werpen van het lot over het gewaad was ene toevallige bijzonderheid, die nooit of hoogst zeldzaam kon voorkomen, maar die bij de verdeling van ‘s Heren klederen plaats had. Het onderste kledingstuk (de tunica, de lijfrok, het hemd bij ons) was uit een stuk geweven. Door het in stukken te scheuren, zou niemand er iets aan gehad hebben. De soldaten, die gewoonlijk veel van dobbelen houden, en, zo als blijkt, de dobbelstenen in den zak, of althans dicht  bij de hand hadden, werpen over dat kledingstuk het lot, om te beslissen wie het hebben zou. Wie zou zo vele eeuwen te voren gezegd  hebben,  dat  de vervulling  van zodanig  ene profetie mogelijk  was? En toch is zij vervuld. En hoe? Door een wonder? Neen! op de allernatuurlijkste wijze. En gaat het ons niet dikwijls evenzo? Dikwijls denken wij: hoe zal dit en hoe zal dat terecht komen, of hoe zullen wij daar door komen? en ziet, God effent voor ons den weg op ene onmerkbare wijze. De bergen vallen in en worden tot dalen, zodra wij er voor komen, doch ook eerder niet..

Ik houd het daarvoor, dat de krijgsknechten niet uit win- of hebzucht de klederen onder elkaar hebben gedeeld, maar dat zij daarmee hebben willen schertsen, spotten en een drinkgelag aanrichten, ten bewijze, dat het met dezen Christus nu geheel uit was, als met enen, die nu verslagen, verloren en verdelgd, en voor eeuwig vergeten was. Opdat wij des te zekerder zouden zijn, dat in dezen Psalm Christus ons door den Geest der profetie geschilderd wordt, wilde de Hemelse Vader  een  zichtbaar  teken aan Zijnen Zoon laten geschieden.  Zo  ook wanneer Mattheus verhaalt van de kreupelen, lammen en blinden, die door Christus werden genezen, en daarin ziet ene vervulling der profetie van Jesaja, dat Hij onze krankheden heeft genezen (Jes. 53: 4. MATTHEUS. 8: 17), terwijl toch de  profeet  daar Christus. als den

geneesmeester onzer ziele voorstelt. Maar dewijl wij traag en moeilijker tot het geloof te brengen zijn, zo is het geen wonder, dat ons, om onzer stompheid wil, ere handtastelijke vervulling gegeven is, sterk genoeg, om ons uit onzen slaap op te wekken..

Reeds eeuwen lang, eer het  er aan toekwam, heeft  Jezus den smaad in al zijn bitterheid vooruit geproefd, die met het afnemen van de klederen van zijn lichaam Hem, den Heere der heerlijkheid, overkomen zou.

Zijne klederen zich met geweld door anderen te zien uittrekken, de klederen publiek op straat te worden uitgetrokken; niet alleen uw bovenkleed, maar al uwe klederen, tot eindelijk het naakte lijf te voorschijn komt en ieder woest oog zich aan het verborgenste van uw teder leven vergapen kan, o, het is in alle eeuwen de smaad van vervloekte misdadigers geweest, maar nooit een boosdoener heeft zo ontzettend als de heilige Jezus onder dien smaad van het naakt tentoongesteld worden, geleden.

Dat klagen: Zij delen mijne klederen, was reeds in den Psalm de bitterste angstkreet van het hart, als smeekte de Emmanuel, dat het toch tot dit uiterste niet mocht komen..

20. Maar Gij HEERE! wees niet verre; mijne Sterkte, mijn God, die, gelijk Uw naam reeds zegt, de Sterke, de Almachtige zijt! haast U tot mijne hulp (Psalm 38: 23; 40: 14).

Christus was niet lijdelijk in Zijn lijden. Hij bad met sterke roeping en tranen tot Hem, die Hem uit den dood kon verlossen, en werd verhoord uit de vreze..

21. Red mijne ziel van het zwaard, dat over mij opgeheven is (2 Samuel 12: 10. Job 19: 29. Zach. 13: 7. Mark. 14: 27), mijne eenzame, verlatene ziel van het geweld des honds, van de boosaardige mensen (vs. 17).

Hij wil zeggen, dat zijne ziel alleen is en van ieder verlaten, dat er niemand is, die hem zoekt of hem troost (vgl. 142: 5).

Anderen vertalen: mijne enige, en verstaan daaronder de ene ziel, buiten welke de mens gene tweede heeft, het ene leven, buiten hetwelk de mens geen tweede te verliezen heeft..

Onder mijne eenzame hebben wij de ziele des Middelaars te verstaan. Zijn ziele is de gans verlatene van binnen.

Dit wil nog meer zeggen, dan dat Hij de eenzame was. In die bange worsteling, om het heil van Zijne kinderen, is Hij van Zijn God verlaten en weet Zijne ziele het, dat zij eenzaam, zonder ergens een woord van medelijden, van deelneming te horen, besprongen door de helse machten, lijden moet. Al de diepte van het lijden spreekt zich hier dan ook uit. Hier wordt het enigszins gevoeld, wat het betekent voor Hem, de pers alleen te moeten treden.

Het Evangelie der verzoening verkondigt het ons, dat hij gered is. Calvijn tekent dan ook zo schoon aan: "Hij is op heerlijker wijze gered, dan wanneer Hij uit het gevaar was bevrijd, zo

veel groter namelijk als het is van den dood weer op te staan, als van een ziekte genezen te worden."

22. Verlos mij uit des leeuwen muil (vs. 4); en verhoor mij van de hoornen der eenhoornen (vgl. Deuteronomium 33: 17. Job 39: 9 ).

Wanneer iemand vraagt, hoe dit op Christus past, dien toch de Vader niet van den dood redde, zo antwoord ik: Hij is op heerlijker wijze gered, dan wanneer Hij uit het gevaar ware bevrijd, zoveel groter namelijk als het is van den dood weer op te staan, dan van ene ziekte genezen te worden. Daarom verhinderde de dood niet, dat de opstanding betuigde, dat Christus gered geworden is..

Dit schijnt te doelen op den satan, dien ouden vijand, die de verzenen van het zaad der vrouw vermorzelde, op den vorst van deze wereld. (Joh. 14: 30)..

De bede om verlossing, die wij hier hebben, kan in den mond van den Messias gene andere betekenis hebben dan: red Mij door een spoedigen dood uit dit angstig en smadelijk lijden..

23.

II. Vs. 22-32. Op eens verheft zich het lied uit de ontzaglijke diepte, waaruit het geroep om hulp geklonken heeft, tot ene wonderbare hoogte. De Lijder, bewust van de grote betekenis van zijn lijden voor het rijk der genade, wil het daarin Hem wedervaren heil, door het woord der  verkondiging,  tot  aan  algemeen  goed  voor  alle  mensen  in  de  gehele  wereld  maken. Vooreerst zijn het die, welke Hij Zijne broeders noemt, die van het volk Israëls, aan welke Hij zijne boodschap van heil en de deelneming aan Zijn offermaal toegedacht heeft (vs. 23-27); maar de boodschap moet ook tot alle volken der aarde, tot de heidenen, die van God niets weten, doordringen; rijken en armen, gelukkigen en ellendigen moeten gelijkelijk  aan den maaltijd verzadigd worden; het Godsrijk moet de gehele wereld omvatten, en zelfs het laatste nageslacht moet de tijding ontvangen, dat Hij het gedaan heeft, dat de Heere Zijn raadsbesluit ter redding heeft volvoerd; het moet in dat geloof zalig worden. In dit tweede gedeelte verliest de Psalm ten laatste geheel en al zijn typisch karakter, en wordt van het eerste tot het laatste woord een profetie.

23.  Wanneer  Gij,  o  Heere,  mijn  God  mij  gered  hebt,  zo  a)  zal  ik  Uwen  naam  mijnen broederen, mijnen volksgenoten, die aan mij verbonden zijn door banden van natuur en geest, vertellen; in het midden der gemeentevan Israël (Leviticus 16: 17. Deuteronomium 31: 30)zal ik U prijzen.

a) Hebr. 2: 12.

David  vermeldende,  dat  wanneer  hij  bevrijd  zou  zijn,  hij  niet  ondankbaar  zou  wezen, bevestigt, wat ik vroeger heb gezegd, dat hij nooit door enige beproeving zo terneer geworpen is geweest, of hij vatte weer moed, dat hij nog eens zou opstaan. Want hoe zou hij zich tot het brengen  van  offeranden  verbinden,  indien  het  niet  was  vanwege  het  vertrouwen,  dat  hij

koesterde. Want om zo te zeggen deze Psalm is wel gedicht, nadat David reeds door de daad had verricht, wat hij wenste, maar niet te twijfelen is er aan, of de overdenkingen, die hij in dien tijd heeft gehad, heeft hij naderhand in het gedicht weergegeven..

De  Naam  Gods  is  de  samenvatting  van  Zijne  Volmaaktheden.  En  de  Gemeente  zijn  de gelovigen,  zowel  uit  Israël  als  uit  de  heidenwereld.  Eigenaardig,  dat  de  Heere  Zijne discipelen, na Zijne opstanding, Zijne broeders noemt. Tot hen komt door dezen Psalm ene opwekking, om des Heeren naam te loven en te verheerlijken.

24. En wel zal dit de verkondiging zijn die ik aan hen doe: Gij, die den HEERE vreest, prijst Hem; al gij zaad van Jakob, vereert Hem, van wege de nu gegevene, nieuwe en veel heerlijker openbaring, en ontziet u voor Hem, eerbiedigt Hem, die nu in de hoogste mate Zijne genade en waarheid heeft bekend gemaakt, al gij zaad van Israël.

Dat niet een iegelijk, die naar den vlese uit Israël is, daarom een Israëliet is in waarheid, blijkt uit de verklaring: "Gij die den Heere vreest!" Het is alsof alle werkers der ongerechtigheid hier in gene aanmerking kwamen, en de gemeente van Israël beschouwd  werd  als slechts bestaande uit godvrezenden, die opgewekt worden den Heere te prijzen, en Hem van wege Zijne heilige Majesteit te vereren en te ontzien..

Alle onze lof moet zich bepalen in het werk der verlossing. Want wij hebben grote reden om God te danken, dat God Zijn Zoon in de zwaarwichtige ordinering gesterkt heeft, hoewel Jezus  zelf  somwijlen  vreesde  van  Hem  verlaten  te  zijn.  Want  Hij  heeft  het  lijden  des Verlossers genadiglijk aangenomen, als een volkomene voldoening voor de zonden, en als een waardeerbare grond, om er de belofte van het eeuwige leven van alle de gelovigen op vast te  zetten.  Schoon  dit  voor  ons,  arme  zondaars,  alleen  werd  aangeboden,  verachtte  noch versmaadde Hij die aanbieding niet, naardien Zijn Zoon Hem alles waard was en is. Dit is en blijft dan voor ons ene stoffe, zowel van dankzegging als van blijdschap..

25. Want Hij heeft niet veracht, noch verfoeid de verdrukking des verdrukten, van hem die in vs. 2-22 uit het diepste lijden klaagden en tot  Hem riep, noch Zijn aangezicht voor hem verborgen, dat Hij hem zou hebben willen doen blijven in zijne verlatenheid (vs. 2), maar Hij heeft gehoord, als die tot Hem riep, zodat Hij hem, die te voren de meest verachte was (vs.7), daarna des te vriendelijker heeft aangezien, en aan hem gedaan heeft naar zijne bede (vs. 21 en 22).

Wat verachtelijk en verfoeielijk was bij de mensen, en ook werkelijk door hen veracht en verfoeid werd, het kruislijden van Christus-werd door God als de hoogste gehoorzaamheid aangenomen en met de uitnemendste gebedsverhoring bekroond, met de opstanding uit de doden. Welk ene tegenstelling! Eerst verhoorde God niet; nu heeft Hij verhoord. Zo is het ook bij ons. Er zijn ogenblikken, dat  men niet  verhoord wordt, en naderhand  blijkt, dat  men verhoord is. Doch merkt op: de Verlosser is zelf een verloste. Hij is een Verlosser geworden, niet in zijn alvermogen, maar in Zijne zwakheid en onmacht. Hij hief niet met ene almachtige hand de zondaren op uit de diepte, maar Hij daalde tot hen af, en plaatste zich naast hen, in hunnen toestand, waaruit Hij zelf eerst verlost moest worden, eer Hij anderen verlossen kon..

In dit vers wordt de grond der lofverheffing aangegeven. Want Hij is een geredde, die door God is aangenomen. Ja, hoewel Hij geslagen, veracht en geplaagd is geweest, toch heeft God hem ten derden dage weer opgewekt, en daarmee verklaard, dat Hij waarlijk Zijn Zoon was, in Wien Hij Zijn welbehagen had. Dit is de verborgenheid der Godzaligheid, dit is het geheim van Gods eeuwig en vrije Welbehagen.

26. Van U, o Heere! zal mijn lof zijn in ene grote gemeente, "de gemeente der gelovigen, die groter wordt met elken dag; " ik zal mijne geloften betalen, die ik in den doodsnood U heb toegezegd (Leviticus 3: 2 ), in tegenwoordigheid dergenen, die Hem vrezen (vs. 24).

27.  De  zachtmoedigen  (liever:  "de  armen)  zullentot  dezen  offermaaltijd  (Exodus  29:  14. Leviticus 3: 17 ) genodigd worden, en eten en verzadigd worden; zij zullen den HEERE prijzen, allen, die Hem zoeken, omdat zij nu gevonden hebben dien zij zochten, en ik, die hun den maaltijd bereid heb, zal in des Heeren naam hen zegenend toeroepen: ulieder hart zal in eeuwigheid leven, deze maaltijd schenke u ene eeuwigdurende verkwikking (Openb. 19: 9).

28. a) Alle einden der aarde, alle volken in de gehele wereld buiten Israël, zullen bij deze verkondiging van mijn heil en bij deze uitnodiging tot mijn offermaal het gedenken, wat zij vergeten hadden (Psalm 9: 18. Hand. 7: 22 vv. Rom. 1: 19 vv.), en zich tot den HEERE bekeren; en alle geslachten der Heidenen zullen voor Uw aangezicht, o Vader! aanbidden.

a) Psalm 2: 8; 72: 11; 86: 9.

29. Want het koninkrijk, dat zich niet slechts over Israël, het te voren uitverkoren volk, maar over de gehele wereld uitstrekt (Psalm 96: 10; 97: 1), is des HEEREN, en Hij heerst onder de Heidenen 1), daarom moeten ook deze Hem als hunnen enigen rechtmatigen Koning leren kennen en belijden.

1)  Ofschoon dus de Voorzienigheid Gods zo wonderschoon over den gehelen aardbodem openbaar wordt, zo  moeten we toch weten, dat  zij daar in waarheid heerst, waar, na de duisternis verdreven te hebben en het licht van Zijn woord te hebben ontstoken, Hij zichtbaar zich openbaart. Zodanig is toch de beschrijving van Zijn rijk bij Jesaja: Hij zal rechten onder de heidenen en vele volken bestraffen (Jes. 2: 4). Verder, wanneer God den aardbodem niet voor Zich onderwerpt, dan doordat, door de prediking des Evangeliums, zich ook vrijwillig aan Hem onderwerpen, die vroeger ontembaar waren, kunnen wij daaruit opmaken, dat deze verandering niet tot stand komt, dan op bevel en onder besturing van Christus. Indien men in het midden werpt, dat nooit de gehele aarde wordt bekeerd, dan is de oplossing gemakkelijk, dat de tijd, waarin God door het Evangelie Zich eerstdaags wijd en zijn bekend zou maken, vergeleken wordt  met  den ouden toestand toen Zijne kennis nog besloten was binnen de grenzen van Judéa. Wij weten nu, dat als het weerlicht Christus is binnengedrongen van het Oosten tot het Westen, zodat Hij van alle kanten de volken tot de Kerk heeft toegevoegd..

30. Even als  het  onderscheid tussen Joden en Heidenen door het  heil van Hem, die hier spreekt, wordt opgeheven, zo ook dat tussen rijken en armen, hogen en geringen (Rom. 10: 12. 1 Kor. 12: 13. Gal. 3: 28). Alle vetten op aarde 1), de rijken, die in overvloed kunnen

leven, zullen eten van het maal, dat bereid is (vs. 27. Jes. 25: 6. MATTHEUS. 22: 1 vv.), en in dankbare erkenning van de genade en heerlijkheid, welke deze maaltijd geeft, aanbidden; allen, die in het stof nederdalen, die door kommer en ellende neergebogen zijn, zullen voor Zijn aangezicht neder bukken, voor Hem buigen, voor den groten Gastheer, wiens heil zij deelachtig geworden zijn; en die zijne ziel bij het leven niet kan houden, die van gebrek en ontbering zijn leven nauwelijks behouden kan.

1) Men kan ook de uitdrukkingen in dit vers in geestelijken zin verklaren: de vetten op aarde, door degenen, die reeds gevoed zijn van de geestelijke spijze, maar dagelijks vernieuwing behoeven; de nederdalenden in ‘t stof voor de gebrokenen van hart en verslagenen van geest, terwijl de Costa van het laatste aantekent: "Dat zijn dezulken, die geen raad meer met zich zelven weten, de wanhopigen. Voor dezulken, die zich zelven niet meer kunnen behouden, is Christus gestorven.  Hoe verblijdend voor arme zondaren! Doch er zijn zo velen, die zich zelven menen te kunnen behouden, of die verwachten, dat zij van zelf, zonder naar Jezus vragen, behouden worden-die mogen uit dezen Psalm leren, dat zij niet behouden worden.

31.  Eveneens  wordt  opgeheven  het  onderscheid  van  tijden  en  geslachten.  Het  zaad,  het geslacht der bekeerden, zal Hem dienen; het zal den HEERE aangeschreven worden tot in geslachten, het zal onder het volk en de kerk van Christus gerekend worden (of: "het zal van den Heere den volgenden geslachten vermelden).

God  wil  ook  bij  menigten,  bij  stammen,  bij  families  behouden.  De  Schrift  erkent  al  de betrekkingen des menselijken levens, de enkele personen, de huisgezinnen, de volken. Ieder heeft ook ene afzonderlijke rekening bij God als persoon, als hoofd of lid des huisgezins, als burger. Ook de volken staan als zodanig in afzonderlijke rekening met God..

32. Zij, de kindskinderen, tot welke de boodschap der vorige geslachten gekomen is (vs. 31), zullen aankomen op hunnen tijd tot het wereldtoneel (Psalm 71: 18),en Zijne gerechtigheid verkondigen den volke, dat geboren wordt 1) (Psalm 102: 19); zij zullen prediken, opdat ook de nageslachten het weten en weer verbreiden, omdat Hij het gedaan heeft2), dat Hij Zijn werk volbracht heeft.

1) Welk een toekomst schouwt hier de Messias! Zijn Rijk is niet van deze wereld en toch heerst Hij over al de werelddelen, alle plaatsen, tijden en geslachten in Zijn verworven heil..

2)  Op  dit:  "Hij heeft  het  gedaan"  heeft  het  laatste  woord  van  des  Heren  kruis:  "het  is volbracht," betrekking, gelijk het eerste woord aan het kruis uit het begin van den Psalm genomen  werd,  onder  alle  bewijzen  voor  de  verhevene  betekenis  van  het  alzo  omsloten geheel de zekerste, en tevens ene vingerwijzing voor de verklaring van het veelal verkeerd verklaarde woord van Christus. Het werk van God is met betrekking tot dit woord als het volbrachte te denken; het laatste moment van het lijden is tevens het eerste des heils, en dat dit nu gekomen is, dat nu werkelijk het antwoord op het: "Waarom hebt Gij Mij verlaten?" gegeven wordt,  nu  ook  op  dien duisteren nacht  het  morgenrood  volgt,  verklaart  hier  de stervende Heiland..

Alles, zowel in de herschepping als in de schepping, eindigt in het woord van Gods Zoon: "Het is volbracht!" Ja, omdat Hij dit alles gedaan en geleden heeft, worden wij gezaligd..

Israël  en  de  heidenen,  de  rijken  en  de  armen,  zij  worden  tot  Zijnen  maaltijd  genodigd. Niemand is zo rijk, dat bij Zijne gaven zou kunnen ontberen of kopen; niemand is zo arm, zo gering of zo diep gezonken, dat hij de rijke zegeningen, door Hem aangeboden, zou moeten derven.  Het  ene  geslacht  verkondigt  het  aan  het  andere,  het  ene  volk  vermeldt  Zijne gerechtigheid aan een volk, dat nog geboren moes worden-en wat verkondigen zij? Dat Hij volbracht heeft. Dat Hij gedaan heeft het werk des Vaders, dat Hij volbracht heeft het werk der verlossing. Hij heeft volbracht. Ziedaar den inhoud van alle Christelijke prediking. Hij heeft in Zijn lijden den Vader verheerlijkt, en in het geloof door den Heiligen Geest, in de Zijnen gewrocht, worden èn Vader èn Zoon beide verheerlijkt..

Aan het slot van dezen Psalm ontvangt de Heere alleen de eer van Zijn werk. Alle heil en zaligheid wordt aan Hem toegeschreven en aan Hem, van Wie de zaligen zingen: Het Lam is waardig te ontvangen de eer en de heerlijkheid, maar aan Wie dan ook alle gelovigen hier op aarde, nevens den Vader en den H. Geest, toebrengen de lof en ere van hun verlossing en zaligheid.

PSALM 23.

CHRISTUS ONZE GOEDE HERDER.

1. Een Psalm van David (Psalm 3: 1).

De  drie-en-twintigste  Psalm  is  de  nachtegaal  onder  de  Psalmen.  Hij  is  klein  zonder vederpracht, niet dan schuw te voorschijn tredende uit de verborgenheid; maar hij heeft de lucht dezer aarde met blijde welluidendheid vervuld, liefelijker dan de tong kan vermelden. Gezegend zij de dag toen deze Psalm gedicht werd! Wat zoudt gij zeggen, wanneer God een wandelaar had uitgezonden, die de aarde rondging, ene wonderschone melodie zingende, die elk, wie haar beluistert, alle kommer deed vergeten? En wanneer deze zingende Engel dan van land tot land ging en in de taal van ieder volk door de tonen van zijn lied, die met hemelse kracht zijn borst ontstroomden, elke droefheid suste? Ziet dezen Psalm is zulk een Engel. God heeft hem uitgezonden om iedere mensentaal te spreken. Hij heeft meer pijn en angst gestild dan alle wijsgeren zamen. Hij heeft ontelbare boze gedachten, sombere twijfelingen, nijpende zorgen, in hare schuilhoeken teruggedreven. Hij heeft de schare der edele armen getroost, Hij heeft het heirleger der bedrukten moed in het hart gezongen. Hij heeft balsem gestort in der kranken  borst,  de  brandende  smart  der  weduwen  verkoeld,  de  verlatenheid  der  wezen getemperd.  Stervende  helden  zijn  blijmoedig  gestorven  als  zij  dezen  Psalm  hoorden. Doodsbleke aangezichten heeft hij doen gloeien van den blos der hoop. Gevangenen heeft hij bezocht in de treurcel, hun banden slakende en, zo als de Engel, die tot Petrus kwam, hem in den geest uitleidende uit den kerker, elk hunner terug zingende in zijn eigen huis. Zieltogende slaven heeft hij vrijer gemaakt dan hun levende meesters ooit waren. De achterblijvenden heeft hij vertroost, die minder klaagden, omdat de stervende hen verliet, dan wel omdat zij hem niet vergezellen konden. En nog is zijn werk niet voleindigd. Zingende zal hij gaan tot

uwe kinderen en tot de mijne, tot onze kleinkinderen en tot alle geslachten, alle eeuwen door. Hij zal zijne wieken niet zamen vouwen, eer alle pelgrims thuis zijn. Dan zal hij tot het hart van God terugkeren, van waar hij nederdaalde, en zal blijven klinken in het koor der eeuwige vreugde, dat onophoudelijk den hemel vervullen zal.

"De volgorde kon niet juister zijn, dan dat nu op den Psalm, die spreekt van een groten maaltijd der genade voor mensen aangericht, (22: 27,30) een Psalm volgt, die Jehova prijst als Herder en Gastheer der Zijnen!" Nadat wij den vorigen Psalm in verband gebracht hebben met  de  geschiedenis  in  2  Samuel  17:  26,  bieden  ons  de  drie  volgende  verzen  de geschiedkundige aanleiding aan voor dezen Psalm (Vergelijk 2 Samuel 17: 29 ); gelijk echter, zo menen wij, Psalm 22 Christus in Zijn kruislijden profetisch voorafschaduwt, zo schaduwt wederom Psalm 23 tot op ene zekere hoogte den Heiland af bij het laatste Paasmaal, toen Hij Zijn Sacrament instelde, en door dat genademiddel de Zijnen in staat stelde, de woorden in vs. 5 nog in een dieperen dan enkel figuurlijken zin te bidden, wanneer zij in den Strijd trekken tegen den laatsten vijand, die te niet gedaan wordt. Tegenover de door velen aangenomene mening daarentegen, dat onze Psalm tot den tijd van David’s jeugd behoort, (Vergelijk 1 Samuel 16: 13 ) is het hier uit te spreken vertrouwen niet van enen die de smarten des levens, welke hij nog niet ervaren heeft, tegemoet gaat met de vreugde, die uit het bewustzijn van gemeenschap met God voortspruit, het is integendeel dat van een ervaren strijder, van zulk ene, die uit vele droefenissen komt, die weet, wat zij betekenen, en in rijke mate ondervond, hoe de Heere in deze vertroost en uit deze helpt.

I. Vs. 1-3. David, die door vele moeilijke ervaringen heen worstelde, en altijd in deze door God gesterkt, onderhouden en tot ene goede uitkomst geleid werd, heeft zo even weer in zijnen  treurigen  toestand  van  gemis  en  ronddwalen,  de  vriendelijke  zorg  des  Heren ondervonden. Nu prijst hij Hem als zijnen herder bij wie het hem aan niets, dat hij nodig had, ontbrak, en die in ieder opzicht Zijn welzijn ter harte nam.

a) De HEERE, die alles bezit en den Zijnen alles geeft, wat goed is, is mijn herder, heeft ook mij   onder   Zijne   verzorging   en   leiding   genomen;   mij   zal   daarom   niets   ontbreken (Deuteronomium 2: 7; 8: 9. Psalm 34: 10 v. Luk. 22: 35).

a) Jes. 40: 11. Jer. 23: 4. Ezechiël. 34: 23. Joh. 10: 11. 1 Petrus 2: 25. Openbaring 7: 17.

De andere namen, welke de Schrift aan God geeft. luiden eensdeels enigszins te heerlijk en te majestueus, en brengen tevens ene vrees aan, wanneer men ze hoort noemen; als wanneer de Schrift  God  noemt  onzen  Heer,  Koning,  Schepper,  enz.  Van  dien  aard  is  dit  woordje: "Herder" niet, maar het klinkt zeer vriendelijk en geeft den godzaligen, wanneer zij het horen of lezen, aanstonds vertrouwen, troost en zekerheid, even als het woord: "Vader" en anderen, wanneer ze van God gebezigd worden. Men kan echter dit liefelijke en troostvolle beeld niet beter verstaan, dan dat men in de schepping ga, en daar vlijtig naga wat de aard en eigenschap van een natuurlijk schaap en het ambt, de arbeid en de zorg van enen goeden herder is. Een schaap moet geheel en al van de hulp, bescherming en zorg van zijnen herder leven; zodra het dezen verliest, is het van allerlei gevaar omringd en moet omkomen, want het kan zich zelven niet helpen. De reden daarvan is, dat het een arm, zwak, onnozel diertje is, dat zich noch

voeden noch besturen kan, noch zich op den rechten weg houden, noch zich tegen enig gevaar of ongeluk beschermen. Bovendien is het van nature schuchter, vreesachtig en dwaalziek, en wanneer het slechts een weinig ter zijde afgaat en den herder verliest, is het onmogelijk, dat het zelf hem wedervinde; het loopt integendeel slechts verder weg. Doch even als het een zwak diertje is, zo heeft het tevens den aard, dat het zich met alle vlijt bij den herder houdt, op diens  hulp  en bescherming vertrouwt; en hoe of waar hij het  heenleidt, zo  volgt  het, en wanneer het slechts bij hem kan zijn, is het voor niets bezorgd, vreest het voor niemand, is gerust en vrolijk, want het heeft aan niets gebrek..

Wij allen, alzo getuigt de Profeet Jesaja-dwaalden als schapen en keerden ons tot onzen eigen weg. Wij allen.

Het schaap zoekt den herder niet maar omgekeerd laat de goede Herder de negen-en-negentig schapen in de woestijn en zoekt met liefde en onvermoeide getrouwheid het honderdste, het afgedwaalde schaap, en wanneer hij het gevonden heeft, legt hij het op zijne schouderen en zelf verblijd zijnde, roept hij al zijne vrienden en geburen zamen, zeggende tot hen: Weest blijde met mij, want ik heb mijn schaap gevonden, dat verloren was. Alzo zoekt de goede Herder zondaars, die van den weg des levens zijn afgedwaald, alzo lokt Hij hen door ernstige en zachte roepstemmen, achtervolgt Hij hen op hun dwaalwegen, wordt Hij niet moede hen te waarschuwen en te trekken door de koorden Zijner vrijmachtige genade. En wanneer een zondaar, die verloren was, gevonden werd, wanneer hij, die dood was, de stem van den Zoon des mensen gehoord heeft, en leeft, dan is er blijdschap in de hemelen over enen zondaar, die zich bekeert. Niemand echter kan in Christus den Herder erkennen, die niet begonnen is met Hem als het ter slachtbank geleide Lam te belijden. aan niemand dergenen, die zich aan zijn kruis ergeren, heeft de verrezen Christus zich geopenbaard; want hij, die den Koning in Zijne schoonheid zien wil, moet  beginnen met  in Hem te geloven,  die in de gedaante van den dienstknecht, gehoorzaam geworden is aan de Wet, en die zich tot in den dood van het kruis vernietigd heeft. Niemand weet, dat de genade overvloedig was ten leven, dan hij, die uit eigen smartelijke ervaring besefte, dat de zonde machtig was ten dode, zodat alleen in den rechtvaardigen knecht, die tot zonde gemaakt werd, wij rechtvaardigheid Gods worden. Ja, niemand kan in waarheid bekennen: de Heere is mijn herder, die niet begonnen is met zijne afdwaling,  schuld  en  hulpeloosheid  te  belijden,  die  niet  uit  een  verbroken  hart  bekende: "Indien Gij de zonde gadeslaat, wie kan dan bestaan?" want uit dien angstkreet alleen wordt de vertroosting geboren: "Doch bij U is vergeving, opdat Gij gevreesd wordt.".

Het is opmerkelijk, dat de beiden, die zich het eerst van het beeld van den herder bedienden, Jakob (Genesis 48: 15) en David door hun persoonlijke betrekkingen daartoe geleid werden. Door deze verkreeg die naam een burgerrecht, en werd vervolgens ook van anderen gebruikt, die niet in hun levensomstandigheden ene aanleiding daartoe hadden; zo in ‘t bijzonder door Jesaja in Jes. 40: 11 en door Ezechiël in Ezechiël. 34: 9 vv., later door Micha in Hoofdstuk 7: 14, ook in Psalm 80: 2; 95: 7. In onloochenbare betrekking op deze Oud-Testamentische uitdrukkingen noemt in Joh. 10 Christus Zich den goeden Herder en wordt Hij ook zo door de Apostelen beschouwd (1 Petrus 2: 25; 5: 4. Hebr. 13: 20). Alles wat Jehova onder het Oude Verbond aan de Zijnen deed, deed Hij door Zijnen Engel en Middelaar; deze is Zijn naar de gemeente toegekeerd aangezicht. Hij, de Logos (het Woord, dat in den beginne was Joh. 1: 1

vv.) verscheen in Christus in het Vlees; daarom wordt in het Nieuwe Testament dat alles aan Christus toegeschreven, wat in het Oude Testament van Jehova en Zijnen Engel gezegd is..

De Heere Jezus noemt Zich zelven den goeden Herder. Wat wordt er dan van den triomfkreet der  ongelovigen,  die  bij  de  betuiging  van  den  rijken  jongeling:  goede  Meester;  en  het antwoord van Jezus: "Wat noemt gij Mij goed, niemand is goed dan een, namelijk God," uitroepen: "Hoort gij, Jezus zegt het zelf, dat Hij niet God is!" Wij antwoorden: "Zegt de Heere zelf, dat niemand goed is dan God, hoe kan Hij Zich zelven dan den goeden Herder noemen, zonder God te zijn? -Jezus is de goede Herder, en Hij wordt er door al Zijne schapen voor erkend. "Mijne schapen horen hun stem." Zo ook herkende Maria Magdalena den Heere na Zijne opstanding niet aan Zijn gelaat, maar door het horen van Zijne stem, en -"het geloof is uit het gehoor.".

David zegt dit niet alleen, dewijl Hij hem als zodanig heeft ervaren, in liefelijke omhelzingen en in innige gemeenschap met zijn God. Ook dan als Hij met hem zou handelen in den weg van verdrukkingen en tegenspoeden zou deze man Gods hem alzo noemen, want David kent dien Heere als den Engel des Verbonds. David weet het, dat Hij Zijn volk, trots diens vele afdolingen  en  murmureringen  heeft  geleid,  en  altijd  Zich  geopenbaard  heeft  als  Degene, Wiens trouw door de trouweloosheid Zijner kinderen niet werd teniet gedaan.

2. Hij doet mij, te midden van de woestijn dezes levens neerliggen in grazige weiden; Hij voert  mij zachtjes  aan zeer  stille  wateren  (liever:  "wateren  der  rust),  waar  ik  van  mijne vermoeidheid kan uitrusten en mijnen brandenden dorst kan lessen.

"Ik ben gekomen, opdat zij het leven en den overvloed hebben," zegt de Heere Jezus. Hij deed de schare neerzitten aan ene grasrijke plaats (Joh. 6: 10), welke oase in de woestijn door nabij zijnde bronnen of beken veroorzaakt werd-dus op grasrijke weiden en aan wateren der rust. Doch met hoeveel meer zorgvuldigheid en tederheid reikte Hij hun het brood des eeuwigen levens toe, en leidde Hij hen tot de fonteinen des levenden waters. Want de spijs van den geestelijken mens is het woord Gods, en wij hebben niet enkel spijs nodig, om de vaste delen onzes lichaams te voeden, maar ook drank, om onze altijd vervloeiende sappen aan te vullen en te verversen. En het water des levens is de Heilige Geest, en het brood des levens is Christus, door den Vader gegeven. Beide behoeven wij evenzeer, waarom zouden wij ze dan scheiden?.

Grazige weiden zijn ene liefelijke rustplaats voor de vermoeide kudde, om aldaar in de hitte des middags te vertoeven. (Hoogl. 1: 7). Alzo maakte Jakob hutten voor zijn door den langen weg vermoeid vee (Genesis 33: 17) en verleent de hemelse Herder aan Zijne schapen, die door den strijd des levens in de hitte des lijdens en der aanvechting vermoeid zijn, liefelijke rust  en  verkwikking.  Hij  zendt  hun  tijden  van  verademing  en  van  verruiming,  opdat  zij nieuwe krachten zouden kunnen vergaderen voor den stellen weg des levens en ten einde toe volharden, totdat zij eindelijk ingeleid worden in de eeuwige rust, waarvan ieder ogenblik van stilte een voorsmaak, een onderpand, ene profetie is voor de gehele gemeente en voor ieder lid in het bijzonder. Wat de weide is voor het door arbeid afgetobde lichaam wat het zachte groen is voor het door verdriet verzwakte oog, dat is de grazige weide der stille nabijheid des

Heren in Zijn woord, door Zijnen Geest, in de bestieringen des levens, en de lotgevallen van het  Koninkrijk.  Hij  alleen  wordt  bekeerd,  Zijne  goedheid  wordt  gesmaakt,  de  ziel  heeft behoefte  om  met  Hem  alleen  gelaten  te  worden,  want  ook  de  getrouwste  en  de  meest bevriende stoort in zulke ogenblikken het innig teder verkeer met God, in wie de ziel rust en berust. Wij hebben behoefte aan rust, aan het neerliggen bij zeer stille wateren. En waarom? Omdat  het  leven  der  vromen  vol  moeilijkheden  en  beproevingen  is,  omdat  de  hitte  der aanvechting dikwijls hen bijna verteert, zodat de rust ene bijzondere weldaad is, die naarmate zij langer ontbeerd, naar die mate ook hoger geschat wordt. "Zo wie gedronken zal hebben van het water," zegt de Herder, "dat Ik hem geven zal, die zal in eeuwigheid niet dorsten." Gelukzalig de ziel, die uit deze fontein der verse wateren gedronken heeft, springende tot in het eeuwige leven. De naam van Hem, die dit zei: is Vrede, en van vrede spreekt Hij tot en ruste geeft  Hij aan de bedroefden en onrustigen; en allen,  die  door Hem geleid worden, bekennen  tot  eer  van  Zijnen  naam,  dat  hun  harten  en  zinnen  in  Christus  Jezus  bewaard worden ten eeuwigen leven..

Bijzonder versta ik door deze grazige weiden hier het Woord van God, en in ‘t bijzonder het liefelijk  Evangelie.  Dat  is immers de geestelijke weide van des Heren volk,  waar  zij  het voedsel voor hun ziel vinden. Dat is ene grazige weide, omdat er alles zo overvloedig is, omdat  er  zoveel  geestelijk  vermaak  en  verlustiging  in  te  vinden  is.  Wat  zijn  er  niet  al zielverkwikkende  beloften,  honigzoete  vertroostingen,  noodzakelijke  besturingen,  waar  de ziel in grazen kan tot zalige verlustiging.

3.  Hij  verkwikt  mijne  ziel,  geeft  haar  in  de  hitte  der  aanvechting  levenskracht,  nieuwe versterking; Hij leidt mij in het spoor der gerechtigheid, opdat ik zonder te dwalen en zonder gewaar tot het rechte doel kome, om zijns Naams wil 1), om Zich ook aan mij in Zijne genade en waarheid te verheerlijken, gelijk Hij dit steeds aan hen gedaan heeft, die zich aan Zijne leiding overgaven.

1) Met deze ene trek wordt wederom de vaste grond der verkiezing gelegd en Gode de eer gegeven. Meent niet, dat wij of iemand de redenen van Gods vrijmacht kunnen aanwijzen. Dit te pogen ware even goed als Gods vrijmacht te willen opheffen. God is vrij, en God is heilig. Dit moet ons genoeg zijn en kan ook genoeg zijn. Het is met dit leerstuk als met de zon; wie bij haar licht wil zien, dien verlicht zij alles; maar wie in haar licht wil zien, dien verblindt zij..

Daar de naam van God niets anders is dan de uitdrukking van Zijn Wezen, zo kan. wanneer wij lezen, dat Hij iets om Zijns naams wil doet, dit niet anders betekenen dan dat uit de diepte van de genade van Zijn eigen wezen die genadige besluiten voortvloeien..

Hoe lichtelijk dwaalt een schaap. Er wordt voorwaar veel wijsheid en veel geduld vereist, om het op den effen weg te bewaren en zijne veiligheid te verzekeren. Verwondert het u dan, zo ook de lammeren der kudde de trouwe leiding van Jezus, den Herder bij voortduring nodig hebben? Het spoor, dat Hij voor hen heeft afgebakend, is dat der gerechtigheid, die Hij voor hen verworven en aan hen verzekerd heeft. Zij waren, even als alle zondaren, op den breden weg, die zo licht te vinden is en zo zeker ten verderve leidt, maar nu zijn zij door Hem, die de

weg en de waarheid is, van het pad der leugen en des doods verlost en Zijne gerechtigheid deelachtig   geworden.   Want   Hij   is   hun   door   den   Vader   geworden   wijsheid   en rechtvaardigmaking, en in Hem zijn zij rechtvaardigheid. Hoe dat? Kent gij den wonderbaren ruil niet, dien de Heilige Geest door Paulus ons heeft aangeboden en verzekerd? Hij die gene zonde kende, werd tot zonde; wij daarentegen, die gene gerechtigheid kenden, werden in Hem rechtvaardigheid. Alzo heeft Hij Zich met ons verenigd en vereenzelvigd, zijn wij in Hem ingeënt, worden wij in Hem door den Vader als volkomen gerechtvaardigden beschouwd en behandeld. Op dien weg der genade, der gerechtigheid, des geloofs, in tegenstelling bij dien der wet en der werken leidt Hij ons. Hij heeft ons, door uit den hemel tot ons te komen, bereid en bekwaam gemaakt, om tot Hem te komen. Hij heeft ons overgebracht van den breden op den nauwen weg, en nu blijft Hij ons leiden op dien weg der gerechtigheid en der zaligheid. Zijne vrijmachtige genade bracht ons, Zijne grondeloze getrouwheid houdt ons vast op dat spoor  der  gerechtigheid.  Zijne  wijsheid  toont  hun  de  klippen,  die  zij zorgvuldig  moeten vermijden,   Zijne   liefde   komt   hun  zwakheid   tegemoet,   en  Zijne   almacht   houdt   hen wonderbaarlijk staande. Hij gaat hen in lijden en strijden voor; op Hem ziende, weten zij wat hun te doen en te laten staat; Hem aanschouwende, worden zij in Zijn beeld veranderd en met ene kracht, die zij nooit gekend en ene getrouwheid, die zij nimmer verwacht hadden, worden zij door Hem vervuld, die als de overste Leidsman hen leidt in het spoor der gerechtigheid. En dit alles doet Hij om Zijns naams wil. Zo is er dan niets voor en na onze bekering in ons, dat Hem bewegen kan, om ons tot Hem te doen komen en bij Hem te doen blijven, tenzij onze ellende buiten Hem en onze voortdurende behoefte  aan Hem. Ons aanziende, verstrikt  in zonde  en  overgeleverd  aan  hare  bezoldiging,  gedenkt  Hij  Zijn  naam:  "Ontfermer  der ellendigen," en erbarmt Zich over ons in vrijmachtige genade. Elk recht, iedere aanspraak op Gods  liefdevolle  leiding  wordt   ons  hiermede  ontnomen;  en  dit,  ik  stem  het  u  toe, verootmoedigt ons diep. Doch van de andere zijde geeft het ons een vasten grond voor onze hope, een onwrikbaar fondament  voor onze gebeden, een onwankelbaar anker voor onze behoudenis. Indien onze zaligheid van iets in ons afhankelijk ware, wij zouden nooit enig vast fondament voor onze hope, noch enige zekerheid voor onze behoudenis hebben; maar nu de enige oorzaak der zaligheid blijft de naam van Hem, die geen mens is, dat Hij zou liegen, noch eens mensen zoon, dat Hem iets zou berouwen, staat onze hope vast, onwrikbaar vast..

Waarom zouden zij vrezen, die zulk een vriend hebben? Hoe kunnen zij nog iets begeren, die zulk een Herder hebben. Bewaar ons, Heere Jezus, dat wij in ons zelven hongerig en dorstig en zwak, ziek, weerloos en verloren zijn. 0, voed ons, verkwik ons, genees ons en bescherm ons, draag ons en versterk ons.

4.

II. Vs. 4-6. Als David hierop denkt aan het dal der schaduwen des doods, door hetwelk zijn levensweg leidde, verdubbelt zich voor hem de staf, dien de Herder opheft, waarmee Hij de kudde leidt en op welken gesteund Hij de kudde beschouwt. Deze staf en stok in Gods hand vertroosten hem, zodat hij geen kwaad vreest. Als hij echter verder aan zijne vijanden denkt, die hem ter dood toe vervolgen, weet hij van een maaltijd te spreken welken zijn Herder hem voor het aangezicht Zijner vijanden bereid heeft, en die Zijn gast geworden is, dien behoudt

Hij eeuwig aan Zijne tafel en in Zijn huis; enkel geluk en genade zal zulk een zijn leven lang ondervinden en hij zal zijne vervolgers verslaan.

4. a) Al ging ik ook in een dal der schaduw des doods, in de diepe en donkere dalen der woestijnen, waar van alle zijden ellende en dood dreigt, ik zou geen kwaad vrezen; want Gij zijt met mij; Uw stok en Uw staf, die vertroosten mij, geven mij het gevoel van volkomen veiligheid.

a) Ps 3: 6; 118: 6.

Treffend, niet waar, dat terwijl de mens zozeer jaagt naar genot, en terwijl de pracht en heerlijkheid der wereld zo groot is, toch alles eindigen moet in het vreselijkste wat er is, in de schaduw des doods. Geen beter tegenmiddel tegen de vreze des doods dan de liefde, de ware liefde van Christus: deze drijft de vrees buiten. De gelovige vraagt dan niet zozeer naar den moeilijke weg, als wel: of de Heere bij hem en met Hem is? En hiermede doet hij juist het tegendeel van hetgeen de wereld doet; deze vraagt altijd naar het aangename van den weg en niet naar God..

De betrachtende kracht en uitwerking van Gods onmetelijkheid en overal tegenwoordigheid bestaat  in vertroosting in allerlei gevaren en ongemakken, hetzij zij nog  boven het  hoofd hangen, hetzij ze reeds drukten, dat God bij de Zijnen tegenwoordig niet  alleen met Zijn Wezen, maar ook met Zijne genade. Al gaan zij dan ook in een dal der schaduwen des doods, zij behoeven geen kwaad te vrezen. Want Gij, zeggen zij, zijt met mij, Uw stok en Uw staf, die vertroosten mij..

Stok en staf zijn ook hier, gelijk gewoonlijk als het werktuig der leiding te beschouwen. In den donkeren nacht des lijdens komt in de ziel troost door de gedachte, dat wij onder de leiding des Heren staan, dat Hij den nacht heeft doen komen tot ons heil, dat Hij ons daarin behoedt, en ons op Zijnen tijd daaruit leiden zal..

Dit onvergelijkelijk liefelijk vers is gezongen op menig sterfbed en heeft  de donkere vallei mede helpen maken tot tijden van vreugde. Ieder woord heeft een schat van gedachten. "Al ging ik," alsof de gelovige de schreden niet verhaast, wanneer hij sterft, maar rustig wandelt met God. Het "gaan," "wandelen" geeft te kennen het voortgaan ener ziel, die haren weg kent, haar einde weet, en besloten is het pad te volgen, die zich veilig weet en daarom volkomen kalm en gerust is. De stervende heilige is niet in hevige beweging; hij rent niet, alsof ene alarmklok geluid had, en staat niet stil alsof hij niet verder wilde gaan. Hij is niet verward noch verlegen, maar behoudt zijne oude rust. Merk op, dat hij niet gaat in de vallei, maar door de  vallei.  Wij  gaan  door  den  donkeren  gang  des  doods  en  rijzen  op  in  het  licht  der onsterfelijkheid. Wij sterven niet, maar wij slapen om in de heerlijkheid te ontwaken. De dood is niet het huis, maar het portaal; niet het doel maar de doortocht. Het sterven wordt genoemd een dal. De storm breekt los op de bergen, maar de vallei is de plaats van rust, en zo zijn dikwijls de laatste dagen des Christens het meest vol van vrede uit zijn gehele loopbaan. Het is vervolgens geen "dal des doods," maar een dal der schaduw des doods, want de dood als dood is weggenomen, en alleen de schaduw is achtergebleven. Men heeft gezegd, als er

schaduw is, moet er ook een licht zijn, en zo is het in dezen. De dood staat ter zijde van den hogen weg,  dien wij hebben te  bewandelen,  en het  licht  des hemels op  hem schijnende, veroorzaakt ene schaduw op zijn pad. Laat ons dan verheugd zijn, dat er een licht aan gene zijde is. Niemand is bevreesd voor ene schaduw. De schaduw van een hond kan niet bijten, de schaduw van een zwaard kan niet doden, de schaduw van den dood kan ons niet vernietigen. Laat ons alzo onbevreesd zijn..

5. Gij richt de met voortreffelijke spijzen voorziene tafel toe voor mijn aangezicht tegenover mijne tegenpartijen, zodat ik voordat de strijd aanvangt in het  gezicht mijner vijanden mij eerst verkwikken en sterken kan (vgl. Luk. 22: 15 vv.); Gij maakt mijn hoofd vet met olie (Joh. 12: 1 vv.), zodat ik gezalfd word als een gast, die aan enen dis genodigd is, en dien men bijzonder wil eren (Luk. 7: 46); mijn beker, die aan mijne plaats gesteld is bij den maaltijd, is overvloeiende (Genesis 43: 34. vgl. Joh. 14-17) van wijn der vreugde.

Hiermede is niet noodzakelijk enkel geestelijke zegen bedoeld. De koning, die voor Absalom vluchtte en door de menigte des volks verlaten was, was met zijne schare ook uitwendig in gevaar, om van gebrek om te komen. Er is dus ook een overvloed van dagelijks toestromend brood (vgl. 2 Samuel 17: 27 vv.) bedoeld, maar ook dit, geestelijk aangezien, als hemelse gave,  en  zo,  dat  de  lichamelijke  verzadiging  en  verfrissing  en  verkwikking  slechts  de buitenzijde	van	gelijktijdige	inwendige	ervaring	is.	In	den	mond	van	den Nieuw-Testamentische bidder is het de tafel van ‘s Heren avondmaal, zo als ook Apollinaris (Bisschop van Laodicea in Syrië gestorven 390 na Chr.) aanduidt.

Op deze wijze heb ik mij door Gods genade, deze 18 jaren gedragen. Ik heb mijne vijanden steeds laten toornig zijn, dreigen, lasteren en verdoemen, zonder ophouden beraadslagen, vele boze praktijken uitdenken, velerlei slechte streken uitvoeren. Ik heb ze met angst  bezorgd laten zijn, hoe zij mij zouden kunnen ombrengen, mijne, ja, Gods leer uitdelgen; daarbij ben ik vrolijk en goedsmoeds geweest (den enen dag beter dan den anderen); ik heb mij aan hun woeden  en  dreigen  niet  veel gestoord,  maar  ik  heb  mij  aan  den  staf des  troosters  vast gehouden, en mij aan des Heren tafel begeven, d.i. ik heb aan onzen Heere God de zaak aanbevolen,  in welke Hij mij zonder mijnen wil of raad gevoerd heeft, en voor Hem een "Onze Vader" of een Psalm uitgesproken. Dat is mijn harnas, waarmee ik mij tot hiertoe niet alleen tegen mijne vijanden verdedigd heb, maar ook door Gods genade zoveel heb te weeg gebracht, dat, wanneer ik achter mij zie en denk, hoe het met het Pausdom gesteld is, ik mij van harte moet verwonderen, dat het zo ver gekomen is..

Deze Psalm kan een Avondmaalspsalm heten; want in het Avondmaal richt de Heere in vollen zin de tafel toe voor ons aangezicht, tegenover onze wederpartijders, de geestelijke vijanden, waarvan Satan het hoofd is. De olie en de wijn der vreugde, waarvan de beker overvloeit, zijn zinnebeelden van den Heiligen Geest, die op de gelovigen wordt uitgestort, en de mededeler is van alle blijdschap in God..

Zalven met olie is bij alle Oosterse maaltijden een onmisbaar vereiste en strekt tot verhoging der vreugde. Wie onzer weet niet, dat de olie een beeld van den Heiligen Geest is, en alle gaven des lichaams en der ziel hun liefelijkheid ontlenen aan de versierende kracht van den

Heiligen Geest? Die Geest daalt als een Goddelijke balsem in de gewonde harten neer, en Hij heiligt ene vreugde, die voor het aangezicht des Heren gesmaakt wordt. Niet kariglijk, maar koninklijk geeft de Heere. De beker is overvloeiende, want het is Zijn lust te geven boven bidden en denken. De hongerige onderdanen van den rijken Herodes werden door den armen Jezus gespijzigd en er bleven nog vele brokken over, alzo dat er twaalf manden door gevuld werden. De draf der zwijnen werd geweigerd door de burgers van het land, waarin de verloren zoon de zonde had gediend; doch zijn vader doet het gemeste kalf slachten. En zij, die dood waren en door de levenwekkende kracht des Geestes levend gemaakt zijn, bekennen: "De Heere is het deel mijner erve en mijns bekers. Gij onderhoudt mijn lot. De snoeren zijn mij in lieflijke plaatsen gevallen.".

6. Immers zullen mij het goede en de weldadigheid volgen al de dagen mijns levens, terwijl ik vroeger door vijanden vervolgd werd; en ik zal, in plaats van verre van het heiligdom te moeten zijn, in het huis des HEREN blijven in lengte van dagen, in ene onmetelijke toekomst.

Goedheid  en  weldadigheid  zijn  twee  schone  tafeldienaressen  die  op  de  gasten  van  God wachten en ze vergezellen; want ene gelovige ziel zit altijd aan Gods dis en eet met Hem, dat is, geniet Zijner goedheid en weldadigheid. En al zat de mens in den diepsten kerker, en al ware hij in de grootste ellende, zo zit toch de ziel aan Gods dis en heeft deze om hem te ontvangen en te verzorgen, het goede en de weldadigheid. Wanneer de mens in de uitwendige bezigheden van zijn beroep is en zijn uitwendig ambt waarneemt, zit toch Zijne ziel geestelijk aan des Heren dis en wordt zijn ambt, werk en beroep begeleid en bewaard door de goedheid en weldadigheid Gods, opdat het verlicht worde tot ere van God en ten nutte van den naaste. Laat dan onze Heere God Zijn lieve gasten uit Zijn huis gaan, gelijk anderen doen en goede vrienden, die hun gasten van zich naar hun huizen laten gaan? Neen, dat doet onze Heere God niet; want Hij is een zonderlinge Gastheer; Hij houdt Zijne gasten altijd bij zich in huis. De reden  is:  deze  maaltijd  duurt  eeuwig,  voor  tijd  en  eeuwigheid,  en  de  gelovige  ziel  eet onophoudelijk van Gods tafel, daarom moet ik ook altijd in ‘s Heren huis blijven.

Gelukkige  zanger,  die  zulk  een  goeden  Herder  en  rijken  Gastheer  hebt!  Wel  mocht  gij getuigen: "mij zal niets ontbreken." Al waart  Gij de armste gij zoudt de rijkste van allen wezen, al heette ook de ganse wereld u den ellendigste van alle mensen, gij zoudt toch de gelukkigste zijn. En tot die gelukkigen behoren allen, die Jezus als hun goeden Herder en rijken en vriendelijken Gastheer kennen. Is hun geloof niet altijd zo helder, dat zij Psalm 23 kunnen zingen, komen er tijden van twijfelingen en vrezen, dwalen zij voort van hun Herder af, dit is en blijft de vaste troost, hun Herder en Gastheer is onveranderlijk in Zijne liefde en trouw. Hij zoekt hen op en brengt hen weer, om onder smeking en geween weer te erkennen: Gij, Heere Jezus, zijt toch mijn goede Herder, mij zal niets ontbreken..

Het zal ons volgen, gelijk het water aan den rotssteen het leger van Israël volgde door de woestijn; het zal volgen op alle plaatsen en onder alle omstandigheden; het zal altijd gereed zijn. Het zal volgen ons gehele leven door, want dien God bemint, bemint Hij tot het einde toe. Wij dienen een goeden Meester..

Dunkt het u niet vreemd, wanneer David belijdt: "Enkel goeds en weldadigs volgen mij." Wie heeft   meer   teleurstellingen   ondervonden   dan   de   als   Isaï’s   kleinste   zoon   gezalfde herdersknaap? Wie heeft de wisselvalligheden des levens meer ervaren dan de man, die als ene hinde gejaagd werd en als een vogel over het gebergte zweefde? Wie heeft meer geklaagd en gekermd, wie luider dan hij verklaard’ dat hij als afgesneden was voor het aangezicht des Heren? Nochtans is het waar, dat hem enkel het goede en de weldadigheid volgden, met dien verstande   echter,   dat   degenen,   die   God   liefhebben,   alle   dingen   ten   goede   moeten medewerken. -Hopen wij in dit leven alleen op Christus heeft een Apostel ergens gezegd, dan zijn wij de ellendigste der mensen. Een Christen heeft thans niet alleen veel lijden gemeen met de goddelozen; ofschoon ook het lijden voor Hem is ene kastijding van een Vader, die den zoon, dien Hij lief heeft, bezoekt; maar hij moet meer bijzonder om des Evangelies wil veel verdrukking ondergaan. Hij wordt getroost onder het lijden, maar hij lijdt. Hij wordt gesterkt onder het strijden, maar hij is gedurig door vijanden omringd. Hij verheft zich in het geloof boven hetgeen voor ogen is, doch al wat hij ziet, bedroeft, benauwt hem telkens. De zonde in en rondom hem berokkent hem veel verdriet en vaak rijst de zucht in zijne ziel op: "Wachter, hoe lang?" Ja niet zelden geschiedt het, dat hij zelfs op nieuw bekennen moet: "Ik ellendig mens, wie zal mij verlossen van dit lichaam des doods?" Zou zodanig een toestand hem voor altijd kunnen bevredigen? De Heere, die een rijke Koning is, geeft meer, oneindig meer. Laat mij het u met één woord zeggen: "Wat geen oog heeft gezien, wat in geen ‘s mensen hart is opgekomen, dat heeft de Heere bewaard en bereid degenen, die Hem vrezen en vertrouwen." Voor eeuwig gezegend, voor eeuwig zalig, voor eeuwig zonder smart, zonder strijd, zonder zonde, voor eeuwig gered, beveiligd, onberispelijk bewaard, voor eeuwig met Hem, die de bron is van alle genade, de fontein van alle ware vreugd, voor eeuwig met Christus. Zwijg voor de heerlijkheden des Heren, val aanbiddend het Lam uit Juda’s stam te voet, zingt het nieuwe lied van Mozes en het Lam, zeggende: "Groot en wonderlijk zijn Uwe werken,  Heere!  Gij  almachtige  God!  Rechtvaardig  en  waarachtig  Zijn  Uwe  wegen,  Gij Koning der heiligen! Wie zou U niet vrezen, Heere! en Uwen naam niet verheerlijken!.

PSALM 24.

VAN CHRISTUS, DEN KONING DER ERE.

1. Een psalm (Psalm 3: 1) van David.

De Septuaginta heeft bij dit opschrift de bij voeging dat het een Sabbathspsalm is, en zeker werd hij ook bij den tempeldienst  op den  Sabbath  tot  het  besluiten van het  morgenoffer gebruikt (Numeri 28: 8. ).

Hoorden wij aan het slot van den vorigen Psalm, dat David geen rust had, voordat bij weer tot des Heren huis kwam om daar eeuwig te blijven, zo zien wij hem hier, gelijk hij in zijne cederen huis te Zion gene rust had voordat hij aan de arke des Heren ene tent naast zijn huis bereid heeft. Nadat daarom de eerste proef mislukt is, om dit heiligdom van Kirjath-Jearim te halen, doet hij nu ene tweede, en even als voor de eerste feestviering Psalm 15 gemaakt is, zo is deze bestemd voor de feestelijkheid, om de ark uit het huis van Obed-Edom verder te voeren tot op den Zionsberg (2 Samuel 8: 15 Aanm).

I. Vs. 1-6. Wij hebben hier een Psalm der optochten voor ons gezongen gedurende den tocht tot aan den voet  van den Zion. Het koor van den feesttrein begint met de gedachte, dat Jehova, Wiens zetel thans op Zion geplaatst  wordt, met, gelijk de afgoden der heidenen, volgens de mening dergenen, die hen dienen over een begrensd en slechts tot één rijk beperkt gebied regeert. Het recht Zijner majesteit omvat integendeel de gehele aarde en alles wat op haar is; want de gehele aarde heeft hij geschapen en gevormd. (vs. 1 en 2). Daarop verheft zich ene stem met dezelfde vraag, waarmee Psalm 15 begon (vs. 3), en ene andere geeft een kort antwoord, met een klein verschil hetzelfde als reeds in dien Psalm gegeven was (vs. 4), Vervolgens valt weer het gehele koor in, en breidt het korte slotwoord van Psalm 15 uit en leert ons wie de ware vereerders van God, wie het ware Israël zijn, in tegenoverstelling tot de enkel vleselijke nakomelingen aan Jacob (vs. 5 en 6).

(Gehele koor) a) De aarde is des HEREN, mitsgaders hare volheid 1), met al wat zich daarop en in bevindt, de wereld, en die daarin wonen zijn Zijn eigendom.

a) Exodus 19: 5. Deuteronomium 10: 14. Job 41: 2.

1) Paulus leidt hieruit af (1 Kor. 10: 26 vgl. Psalm 50: 12), dat een Christen alles mag eten, wat in het vleeshuis verkocht wordt, zonder te vragen of het in een afgoden tempel geweest is of  niet.  Een  talmudisch  leraar  leidt  daaruit  de  plicht  af  van  het  tafelgebed;  wie  zonder dankzegging geniet, is als een die zich aan Gods eigendom vergrijpt: eerst het gebed schenkt het recht van genot..

Wij zien, dat  op verscheidene plaatsen, de kinderen van Abraham met  de overige wereld vergeleken worden, opdat daardoor te beter de gunst Gods blijke, dat Hij hen uit alle volken met Zijn gunst heeft omvat. Het begin van dezen Psalm heeft echter dit doel, dat de Joden niets hebben van zich zelven waar zij nader tot God of in meer vriendschappelijke betrekking tot Hem staan, dan de volken. Want waar God door Zijne Voorzienigheid de wereld in stand houdt, daar strekt ook Zijn heerschappij zich tot allen uit, opdat Hij overal gediend worde, zodat Hij aan allen zeer uitvoerig Zijne vaderlijke zorg openbaart..

2. Want Hij heeft ze gegrond op de zeeën, daar Hij de aarde door het Woord Zijner almacht uit de wateren deed opstijgen, anders ware zij nog door deze bedekt (Genesis 1: 2,9 v.), en Hij heeft ze gevestigd op de rivieren 1), zodat zij ook niet weer in de wateren terugzinken (Job 38: 8 vv.).

1) Het  is alleen door Gods grote kracht, dat  de steden  en landen aan zeeën en stromen gelegen, door het water niet verdorven worden.

Dat er wateren onder de aarde zijn blijkt genoegzaam uit Exodus 20: 4.

Hoe verschillend van de onwetende Joodse mening is hetgeen geopenbaard is ten tijde des Verlossers. De Joden zeiden: Het heilige land is Godes en Abrahams zaad is Zijn volk; maar de grote Meester had hen lang te voren geleerd: "De aarde is des Heren, mitsgaders hare volheid." Nu wordt de reden gegeven waarom de wereld Gode toebehoort, namelijk omdat

Hij ze geschapen heeft. Maar ziet  op welke onvertrouwbare fondamenten Hij alle aardse zaken gefundeerd heeft: Gegrond op de zeeën, gevestigd op de rivieren! Geloofd zij God, de Christen heeft ene andere wereld voor zich, en zijne hoop rust op een steviger grondslag dan deze arme wereld oplevert. Zij, die op wereldse zaken vertrouwen, bouwen op de zee; maar wij hebben door Gods genade onze hoop gesteld op de Rots der eeuwen; wij rusten op de beloften  van  een  onveranderlijk  God,  wij  vertrouwen  op  de  standvastigheid  van  enen getrouwen Verlosser. O! gij wereldlingen, die uwe kastelen van vertrouwen, uwe paleizen van rijkdom en uwe woningen van genot op de zeeën gegrond hebt en gevestigd op de rivieren, hoe  ras  zullen uwe gebouwen,  die gene fondamenten hebben,  vergaan als schuim op  de wateren. Zand is veranderlijk genoeg, maar wat moet er gezegd worden van de nog meer onstandvastige zeeën?.

3. (Eerste stem) a) Wie zal, daar de Heere een zo groot, albeheersend God is (vs. 1 v.), klimmen op den berg des HEREN, dien Hij tot Zijn bijzonder eigendom verkoren heeft? en wie zal, nadat hij dien zo beklommen heeft, staan in de plaats Zijner heiligheid, om bestendig in Zijne nabijheid te blijven-niet naar het uiterlijke, maar zo, dat hij den zegen daarvan geniet (vs. 5)?

a) Ps 15: 1. Jes. 33: 14,15.

Ene ziel, die hare eigene natuur beschouwt, haar oorsprong en onsterfelijkheid, wanneer zij de aarde en hare volheid heeft beschouwd, zal onvoldaan neerzitten; zij zal denken om tot God, tot den hemel op te stijgen, zal vragen: wat zal ik doen om tot die hoge plaats op te klimmen, waar de Heere Zich zelven openbaart, opdat  ik  moge vertoeven in die gelukkige, heilige plaats, waar Hij Zijn volk vergadert, en het heilig en gelukkig maakt? Wat zal ik doen, opdat ik onder degenen moge zijn, die God voor Zijn bijzonder volk erkent?.

Laat ons met ernstige zelf beproeving vragen: Heere ben ik het?.

4. (Tweede stem: ) Die rein van handen, en zuiver van hart is, die zijne ziel niet opheft tot ijdelheid 1), die naar geen list of bedrog begeerte heeft, en die niet bedrieglijk zweert 2) (Exodus 20: 7), maar van leugen en bedrog een afkeer heeft.

1) Dikwijls wordt in de H. Schrift dit woord gebruikt van de afgoden, die geen wezen hebben, die de verpersoonlijkte leugen zijn. Zo moet het ook hier opgevat worden. Ook hier komt het voor in den zin van iets, waarin geen wezen en wat daarom de leugen is. Vandaar ook, dat er onmiddellijk  opvolgt,  en  die  niet  bedrieglijk  zweert,  zich  niet  schuldig  maakt  aan  een meineed.

2) Gelijk de zanger in het eerste lid van de daad tot het hart opstijgt, zo daalt hij in het tweede lid van het hart tot de tong af, en zegt ongeveer: wie de zonde mijdt in gedachten, woorden en werken. Het hart is hier in het middelpunt gesteld, om er op te wijzen, dat daarop eindelijk alles aankomt, dat de reinheid van handen en tong in de reinheid des harten haar oorsprong heeft, en slechts in zo verre betekenis heeft, als zij daaruit voortkomt..

5. (Gehele koor: ) Die, en niet ieder, die door den hogepriester of den koning in ‘s Heren naam bij het heiligdom gezegend wordt (Numeri 6: 24 vv. 2 Samuel 6: 18), zal den zegen ontvangen van den HEERE, en gerechtigheid van den God zijns heils; de God der genade beloont zijne godsvrucht.

Niemand inderdaad kan opklimmen in den hemel door zijne eigene gerechtigheid dan Hij, die van den hemel kwam en ene volmaakte gehoorzaamheid aan den wil van God betoond heeft. Van  ouds  werden  zondaars  gereinigd  door  het  geloof  in  Hem,  die  komen  zou,  door offeranden,  die  Hem  voorafschaduwden  en  door  wassingen,  voordat  zij  het  heiligdom naderden. Wij kunnen alleen gezuiverd worden van onze zonden en vernieuwd worden tot heiligheid door het bloed van Christus en de wassingen des Heiligen Geestes. Alzo worden wij Zijn volk, alzo ontvangen wij zegeningen van den Heere en rechtvaardigheid van den God onzes heils.

6. Dat gehele getal dergenen, die alzo gezind zijn (vs. 4) en alzo in Gods gunst staan (vs. 5), is in  waarheid  het  geslacht  dergenen,  die  naar  Hem vragen;  niet  iedereen  daarentegen,  die Zijnen  naam  noemt,  heeft  daarom  reeds  een  recht  zich  tot  dit  geslacht  te  rekenen.  Ter verzekering worde het  hier  herhaald:  dat  is het  geslacht  dergenen,  die Uw aangezicht,  o Heere! zoeken, dat is Jakob1), het ware Israël, in onderscheiding van het enkel vleselijke (Rom. 9: 6 v. Gal. 6: 16). Sela 2).

1) Christenen moeten vragers, zoekers zijn. Het is een geslacht van zoekenden. ieder, indien hij in den hemel wil komen, moet tot dit soort behoren. Hemellingen zijn vinders, bezitters, maar hier zijn wij in een toestand van vragen en zoeken.

In den grondtekst komt het zo treffend uit, dat in dit Jakob zich alles verenigt, dat Jakob het doel is van alles. Kennelijk heeft de dichter Jakob voor de aandacht, waar deze naar God vraagt en Zijn aangezicht vuriglijk zoekt, ja, worstelt  met zijn God. En hoe Deze, na dit worstelen, als teken van de verhoring des gebeds, maar ook als bewijs van Zijne vrijmachtige en  soevereine  genade,  hem  den  heerlijken  naam  van  Israël  geeft.  De  ware  geestelijke nakomelingen van den worstelenden Jakob zullen Gods vriendelijk aangezicht in den weg van rechtvaardigende genade zien.

2) Hier klimt de muziek. Het eerste deel van dezen dubbelen Psalm wordt overstemd door het spel der instrumenten van de Priesters en de Levieten, want de Arke des Verbonds wordt ingebracht..

7.

II. Vs. 7-10. Nu volgt het lied van het ingaan, gezongen bij de invoering der ark door de deur van den Zionsburg.  Aangekomen aan de poorten  van  dezen burg,  die reeds in de grijze oudheid, in den tijd der Jebusieten, zelfs van enen Melchizedek aanwezig was (2 Samuel 5: 6-9. Genesis 14: 17 vv.), laat het koor van den feesttrein den eis horen, dat zij zich zeer wijd en hoog openen, om den Koning der ere, die door haar Zijn intocht wil houden, op ene aan zijne verhevene waardigheid overeenkomstige wijze binnen te laten (vs. 7). Ene stem uit den

mond van een koor Levieten, dat  binnen de poort  de wacht  houdt  en  onder leiding van Obed-Edom en van Jesiël (1 Kronieken 16: 18 vv.) verheft zich: "Wie daar?" daar zij vraagt, wie Hij dan is, die daar den intocht begeert. Net koor aan den feesttrein antwoordt aanstonds. (vs. 8.) Nog eens en dringender laat vervolgens hetzelfde koor zijn eis klinken (vs. 9), de stem voor de deur roept nogmaals: Wie daar is? en het koor herhaalt ten slotte Zijn vorig antwoord. (vs. 10).

7. (Koor: ) Heft uwe hoofden op, gij poorten! en verheft u, gij eeuwige deuren 1)! overoude deuren, opdat de Koning der ere inga, de Koning, door wiens komen op u ene grote ere u wordt gegeven.

1) De poorten der oude steden hadden gene andere deuren dan valdeuren..

Met de arke des verbonds kwam ook de Heere in de gehele volheid Zijner heerlijkheid, met den gehelen rijkdom Zijner genade en gerichten. (Numeri 10: 35 v.) Het was dus hier niet slechts een enkele plaats verwisseling van het Symbool, maar er kwam een nieuw tijdpunt in de verhouding van den Heere tot Zijn volk; daarom vermaant de zanger het volk dezen tijd niet gering te achten. Lang had de arke als in een graf gerust (1 Kronieken 13: 3); nu stond zij weer  daaruit  op,  en  wilde  de  Heere  weer  woning  bij  Zijn  volk  maken.  Dit  mocht  den komenden daarom waardig ontvangen, opdat Zijn komen niet tot een vloek, maar tot een zegen mocht worden..

De Kerk Gods, door alle eeuwen, heeft niet gissend, maar wetend, vast, beslist en stellig uitgeroepen: Dat zong David in het beeld der Arke, van de eigene Hemelvaart van Jezus.

In Jeruzalem dorst men naar den levenden God, maar de Heere woont op Zion, en nu die muur en die eeuwige deuren, die maar niet weggaan. Altoos de scheiding! Hem daar zien, dien tempel; ze daarin weten, die arke; weten: daar, daar is ze, de tegenwoordigheid des Heren; en dan toch die zware muren, die benauwende poorten, die eeuwige deuren!

Maar nu, leef op, o mijne ziele, leef op, o verkwijnend Jeruzalem! Daar breekt het door! Daar vloeit het heil! Daar komt de Koning der ere! En nu wijken ze, die muren, nu heffen die drukkende poorten zich omhoog. Nu dan, rijst, rijst, eeuwige deuren, opdat Hij inga, die Vorst van  ‘s  hemels  legermacht,  en  gij,  die  naar  Uw  God  bleeft  dorsten,  zingt  en  jubelt  van victorie!.

Het is meer dan waarschijnlijk, dat men voor deze gelegenheid de valdeuren had neergelaten, opdat straks de plechtige handeling des te aanschouwelijker zou zijn. Opdat Israël er goed van overtuigd zou wezen, dat de Heere op Zion Zijn zetel vestigde en daar kwam wonen met de rijkdom Zijner zegeningen en in de volheid Zijner genade. Een nieuw tijdperk van opgewekt Godsdienstig leven zou nu weer kunnen aanbreken.

8.  (Ene  stem:  )  Wie  is  de  Koning  der  ere?  1)  dien  wij  door  de  poorten  zullen  laten binnentrekken, voor wie wij ze zullen openen? (Koor: ) De HEERE, sterk en geweldig, de HEERE geweldig in den strijd, die dezen Zionsburg den Jebusieten eens met  het  zwaard

ontrukte, opdat deze de plaats van de openbaring Zijner genade en waarheid zou worden; het is de Heere, die steeds aan Zijn volk de overwinning gaf, en nu bereid is verder te helpen en Zijne hand tot bescherming en heil uit te strekken.

1) De vrager doet deze vraag niet, omdat hij niet weet, wie daar boven de Arke des Verbonds troonde, maar om het volk, en hier het koor der zangers gelegenheid te geven, zich uit te spreken, om te vermelden de grote daden van Israël’s Verbonds-God.

9. Heft daarom, wij roepen het nog eens en nu dringender u toe, uwe hoofden op, gij poorten (vs. 7), Ja heft op, gij eeuwige deuren, opdat de Koning der ere inga.

10. (Ene stem: ) Wie is Hij, deze Koning der ere? 1) Gij hebt het ons gezegd en wij wensen Hem met vreugde te ontvangen, maar ‘t is ons ene blijdschap steeds weer van Hem, van Zijne heerlijkheid te horen verhalen. (Koor: ) De HEERE der heirscharen; 2) de Heere die niet alleen op aarde sterk en in den strijd machtig is, maar die ook in den hemel Zijne legerscharen heeft, zowel in de sterke helden (Psalm 103: 20 vv.) als in de schitterende sterren, die op de hemelbaan als in slagorde schijnen gesteld te zijn (Jes. 40: 26), die gebiedt over die talloze machten,  en ze stelt  in den dienst  van Zijn volk,  die is de Koning  der  ere,  die  begeert binnengelaten te worden. Sela.

De poorten zwijgen en openen zich; onder sterke muziek trekt Jehova, op de arke als op een troon tussen de Cherubs gezeten, in Zion. (2 Samuel 6: 16).

In Israël’s gezangboek opgenonen werd  deze Psalm met  afzien van zijne  oorspronkelijke aanleiding en doel,  een oud-Testamentisch adventslied ter  ere van den tot  Zijnen tempel komenden Heere (Mal. 3: 1), en de roepstem: "Heft uwe hoofden op, gij poorten!" verkreeg werkelijk gelijke betekenis als de stem van hem, die bij Jes. 40: 6 roept: "Bereidt den weg des Heren, maakt recht in de wildernis ene baan voor onzen God." Voor het Nieuw-Testamentisch bewustzijn komt in de plaats der eerste verschijning de tweede, de nog verwachte komst van den Heere der heerlijkheid tot Zijne gemeente, die Zijn geestelijke tempel is, en in dezen Psalm wordt opgeroepen, om Hem ene waardige ontvangst te bereiden..

Wat   eigenlijk  hier  slechts  dichterlijke  figuur  is  moet   op  geestelijk  gebied  werkelijk geschieden; wat de uitwendige deuren zouden doen, wanneer zij met verstand begaafd waren, dat moet door de harten, die bekwaam zijn, de grootheid en heerlijkheid van den naderenden Koning  te  bevatten,  werkelijk  gegeven  worden.  Hier  moeten  zich  de  deuren  en  poorten werkelijk verwijden; hier moet al de ruimte, die vroeger voor wereld en zonde tot ingang diende, ingeruimd worden..

Zonder twijfel ziet dit op Christus, van wie de ark, met den verzoendeksel (genadetroon) ene type ras. Wij kunnen dit toepassen op de hemelvaart van Christus en het "welkom" Hem daar gegeven. De poorten des Hemels mogen in waarheid eeuwige deuren genoemd worden. Onze Verlosser vond die gesloten, maar door Zijn bloed de verzoening teweeg gebracht hebbende vraagde Hij, als recht en gezaghebbende, opening (Hand. 3: 21), als de Voorganger is Hij voor ons ingegaan en heeft Hij het Koninkrijk der hemelen voor alle gelovigen geopend. De

Engelen waren om Hem te ontvangen (Hebr. 1: 6), en nu vragen zij met verwondering: "Wie is Hij, die daar met besprenkelde klederen van Bozra komt?" (Jes. 63: 1-3). Het antwoord is, dat Hij de sterke en geweldige is, sterk in den strijd om Zijn volk te behouden en Zijne en hun vijanden te onderwerpen. -Wij kunnen dit  toepassen op Christus’ ingang in de zielen der mensen  door   Zijn  woord   en   Zijnen  Geest,   opdat   zij  Zijne   tempelen  zijn.   Christus tegenwoordigheid is gelijk aan de ark in den tempel; het heiligt dezen. Hij staat aan de deur en Hij klopt. (Openbaring 3: 20). Er wordt gevraagd dat de poorten en deuren van het hart voor Hem geopend worden, niet alleen om toegang te geven aan een gast, maar als bezitting over te geven aan den waren eigenaar. Dit is het Evangelie: te roepen en te vragen, dat wij Jezus  Christus,  den  koning  der  ere  in  onze  zielen  laten  komen,  en  Hem met  Hosanna’s verwelkomen. Wij vragen met belangstelling: "Wie is die Koning der ere?" om bekend te worden met Hem, in wie wij moeten te geloven en dien wij boven alles moeten liefhebben. Het  antwoord is gereed.  Hij is  Jehova en Hij wil Jehova,  onze Gerechtigheid zijn,  onze algenoegzame  Zaligmaker.  Hij  is  sterk  en  geweldig  en  de  Heere  der  heirscharen;  het  is gevaarlijk Hem toegang te weigeren. Heere! open de eeuwige deuren van onze onsterfelijke zielen door Uwe genade, opdat wij U mogen ontvangen, en gewillig en geheel de Uwen zijn, en  dat  wij  ten  laatste  mogen  gerekend  worden  onder  Uwe  heiligen,  in  de  eeuwige heerlijkheid..

Zag Israël, immers zover het geestelijk dacht en werkzaam was, in die ark en die Shechina de schaduwbeelden  van  Hem,  die  als  Vertegenwoordiger  van  Jehova  onder  hen  woonde,  in wiens binnenste de naam van Jehova was, en die eens als de Silo komen zou, dan verblijdde men zich bij het  vooruitzicht  van de nog heerlijker en uitgebreider overwinningen, welke vorst Messias behalen zou in de heerlijkheid en zegepraal van dien Koning der ere; dan zag men in het verschiet de gehele de aarde aan den rijksscepter onderworpen, en de Kerk, als een waar en gezegend Jakob’s kroost, in haren geestelijken en weldadigen stand. Geen wonder, dat zulk een gezag tot blijdschap stemde, het oog des geloofs deed fonkelen van vreugde, en het hart vervulde met de zalige verrukking in God.

2) Dat tot tweemaal toe wij hier schier dezelfde ontboezemingen, dezelfde vragen horen, is én om te tonen, dat de Heere een recht heeft, om op Zion te wonen, én om al de deugden Gods te verkondigen. Werd toch in het eerste antwoord (vs. 8) er aan herinnerd, dat de Heere op aarde Zijne Almacht en genade toont, hier wordt Hij geopenbaard als de God, de Heere der hemelse heirscharen. Beide antwoorden verkondigen God dus als den Almachtige, als Degene, die in den hemel Zijn troon heeft gevestigd, maar nu ook in neerbuigende genade op Zion tronen wil.



PSALM 25.

GEBED OM GODS BESTURING, GENADE EN BESCHERMING.

1. Een Psalm van David, waarschijnlijk uit den tijd, toen hij voor Absalom vluchtte, en deze in het genot zijner goederen zwelgde (2 Samuel 16: 23 ).

Ook deze Psalm is in den grondtekst alfabetisch begonnen (vgl. Psalm 9 en 10), toch is dit vrij voortgezet, en niet volledig doorgevoerd. De dichter deelt met betrekking tot het onderwerp, dat  hij  behandelt,  uit  zijne  rijke  levenservaring  een  schat  van  spreuken  mede,  die  in verschillende wendingen en met steeds nieuwe toepassing op het hoofdthema terugkomen, zonder enen regelmatige gedachtegang op het oog te hebben..

Er is ongetwijfeld geen Psalm meer bekend, ja laten we liever zeggen, meer geliefd, dan deze Psalm.  Gods  volk  vindt  in  dezen  Psalm  zijne  ervaringen  neergelegd,  zijne  beden,  zijne verzuchtingen, maar ook zijn hope op den God des Verbonds.

Onze Psalm staat in zoverre in samenhang met den vorigen, als daar (vs. 3) de vraag werd gedaan:  Wie  zal  klimmen  op  den  berg  des  Heren  ‘t  Wie  zal  staan  op  de  plaats  zijner heiligheid?" en nadat de vraag beantwoord was, ene belofte van zegen werd vernomen; hier echter (vs. 12) klinkt de vraag: "Wie is de man, die den Heere vreest?" en zulk enen wordt nu zegen en heil verkondigd. De oude Kerk had dezen Psalm bijzonder lief en haren introïtus (woord  tot  opening  van  den  godsdienst)  niet  alleen  op  de  beide  Zondagen  der  vasten Reminiscere (gedenk vs. 6) en Oculi (mijne ogen: vs. 15) maar ook op den 1 sten Advent (vs. 1- 4) en op den derden Zondag na Trinitatis (vs. 16, 18, 1 en 2) daaraan ontleend.

I. Vs. 1-11. Uitgaande van den nood, waarin zijne vijanden hem gebracht  hebben, zoekt David zijnen troost daarin, dat hij niet tot degenen behoort, die trouweloos handelen, en wier einde zal zijn met schrik; maar integendeel tot degenen, die den Heere liefhebben en op Hem hopen, van welke nog nooit iemand tot schande geworden is. Terwijl hij dit van zich zegt denkt hij er aanstonds aan hoeveel nog ontbreekt aan de volkomenheid, en bidt hij, om verder in de wegen der  gerechtigheid  voort  te gaan,  om leiding  van boven; tevens gedenkt  hij, hoeveel zonden als ene zware schuld op hem liggen, zonden der jeugd en zonden van den rijperen leeftijd, en bidt tot verlossing van dezen drukkende last om Gods genadige vergeving.

Aleph. Tot U, o HEERE! hef ik mijne ziele op, verhef ik de innerlijke begeerten mijns harten, Gij alleen kunt dat verlangen bevredigen.

Het  kind  Gods behoeft  soms een kruis,  om zijne ziel tot  God op  te heffen.  Mijne  ziel, waarheen doet de droefheid u uitgaan? Zijt gij gelijk aan die in het stof wroetende dieren, welke bij het naderend geritsel in de aarde wegkruipen, en zich in hun holen verbergen? Of zijt gij gelijk aan den vogel, die de lucht doorklievende en naar boven vliegende, de vlucht pleegt te nemen, terwijl hij, hoe hoger hij vliegt, zich des te meer onaantastbaar weet en met minachting kan neerzien op hen, die hem daar niet kunnen bereiken? O mijne ziel! dat het vuur der beproeving u steeds als een welriekende wierook los en licht van de aarde en het aardse naar boven doe stijgen, dat het met kracht u doe oprijzen, even als den vuurpijl, die, door vuur aangestoken, wordt opgejaagd uit de laagte om hoger te schitteren. Naar men zegt, is op sommige bergen in Zwitserland de lucht zo licht, het landschap zo lachend, dat men zijns ondanks alle zorgen vergeet en het zwakste schepsel zijne kracht daar terugvindt en tot den arbeid weer afdaalt in de vlakte. Welk een beeld van de verkwikking en versterking, die men verkrijgt, waar men de ziel tot den Heere verheft? De ziel bestijgt dan een Thabor van heerlijkheid.

2. Beth. Mijn God a)! op U vertrouw ik 1),  laat  mij niet  beschaamd worden; laat  mijne vijanden 2), die het op mijnen ondergang toeleggen, niet van vreugde opspringen over mij, gelijk zij zouden doen, indien ik werkelijk te gronde ging.

a) Psalm 22: 6; 31: 2; 34: 6.

1)  David  legt  hier  bij het  begin  van  zijn  eigenlijk  gebed  terstond  den  vasten  grondslag, waarop elk waar gebed rusten, waarvan elk waar gebed uitgaan moet. (L. DE GEER).

2) Hij is zich zijn vertrouwen op den Heere bewust, hij gevoelt en erkent, op een steenrots te staan,  en  nergens  buiten  zijn  God  hulp  te  zoeken,  Daarom  bidt  hij,  dat  de  Heere  dit vertrouwen  bekronen  mag,  dat  Hij hem niet  beschaamt,  maar  hem uitredde,  opdat  zijne vijanden niet van vreugde over hem opspringen..

3. Gimel. Met zulk ene bede begeer ik niets buitengewoons, maar alleen datgene, wat de troost van alle gelovigen is. Ja, allen, die U verwachten, zullen niet a) beschaamd worden (Jes. 49: 23); zij zullen beschaamd worden 1), die trouwelooslijk handelen zonder oorzaak.

a) Jes. 28: 16. Rom. 10: 11.

1) Het  is een kenmerk van David’s Psalmen uit zijne vlucht voor Absalom, dat hij zijnen vijanden geen groter kwaad toewenst, dan dat zij beschaamd worden en tot inkeer komen..

4. Daleth. HEERE! a) maak mij Uwe wegen 1) bekend, dat ik ze lere kennen in het licht des Heiligen Geestes; leer mij Uwe paden, dat ik die in Uwe kracht bewandele.

a) Psalm 27: 11; 86: 11; 119: 35.

1)  Onder  wegen  des  Heren  verstaat  David  soms  een  blijde  en  gelukkige  uitredding, meermalen verstaat  hij er ook  onder  den regel, om heilig en rechtvaardig te leven. Hier, dewijl hij straks de waarheid er bij voegt, is het de samentrekking van het gebed, volgens zijne mening, dat God Zijn knecht bij het geloof op zijne beloften houde, dat niet toelate, dat hij her- en derwaarts afdwale..

Zijn hart uitstortende voor den Heere, uitkomst vragende van den Heere, wenst David niets anders, dan in des Heren wegen geleid en daarop voortgeleid te worden. Ja begeert hij niet anders te bidden, dan wat met dien weg overeenkomt. Hoe licht bidden wij om hulp van den Heere op onzen weg, die naar onzen wil bewandeld en afgelegd wordt.

David weet, dat de wegen Gods waarheid zijn, dat hij alleen op die wegen vrede en zaligheid heeft te wachten, en terwijl Hij zich zelven troost met de heerlijke belofte, die God  hem gegeven heeft, vraagt, smeekt hij, om vernieuwde openbaring van Gods genade omtrent hem, opdat hij niet van het pad der waarheid moge afdwalen.

5. He. Van. Leid mij in Uwe waarheid, in de ware, U welgevallige godzaligheid, en leer mij, laat  mij  Uwe  waarheid  bij  ervaring  leren  kennen,  want  Gij  zijt  de  God  mijns  heils;  U verwacht 1) ik den gansen dag.

1) Het verwachten van God, van de waarheid, van den Heere Jezus Christus, die de waarheid is, is niet het tijdelijk wachten van hen, die gedurig antwoorden: "de Heere komt op Zijnen tijd." Vooreerst hebben wij op te merken, dat waar David nog de menswording van Gods Zoon verwachtte, dit door ons reeds gezien is. De Christus is gegeven, en wij behoeven dus niet te wachten, totdat Hij gegeven wordt. Wij behoeven niet meer te hongeren, waar wij aan een welvoorzienen dis genodigd zijn. Voor ons is er echter ook nog in meer dan één opzicht een  verwachten nodig. Denken wij aan de belofte dadelijk na de hemelvaart  gegeven, zo verwachten  wij  met  Paulus  God  Zoon  uit  de  hemelen  (1  Kor.  1:  7.  Fil.3:  20.  1 Thessalonicenzen. 1: 10 enz.) Het Christelijk wachten is gelijk het met belangstelling wachten van een gast, naar wie wij onophoudelijk uitzien, het is een biddend, een smekend wachten.

Dit begerig wachten sluit nog twee zaken in 1) een gedurig overleggen en overdenken van de zaak. waar men met zulk ene begeerte naar wacht. Iets dat men verwacht stelt men zich als gedurig tegenwoordig in zijne gedachten, even als David van den Heere zegt: "Ik stel den Heere gedurig voor mij (Psalm 16: 8), en van Zijne geboden, dat die altijd voor hem waren (Psalm 119), zo deed David ook in dit verwachten van den Heere; Zijn verstand en zijne gedachten waren er gedurig vol van. 2) Ten anderen sluit het in een vurig en ijverig zoeken van de zaak zelf door bidden en arbeiden; een verwachter mag wel geen bepaalder van God zijn, maar evenwel moet hij een bidder tot God zijn om de verkrijging van die zaak, die hij verwacht; want dit is gene ledige verwachting, als van een luiaard, die neer gaat liggen op den weg, waar Salomo  van zegt: de begeerte des luiaards zal hem doden, want  zijne handen weigeren te werken (Spreuken 21: 25), maar een verwachten, dat met een dadelijk zoeken en ter hand nemen van alle nodige middelen vergezeld is..

Het kleine kind, dat is beginnen te lopen, vraagt om nog verder geleid te worden door ‘s vaders hand en om verder onderwezen te worden in het alfabet der waarheid..

6. Zain. Gedenk, HEERE! Uwer barmhartigheden 1), dat Gij mij ook deze laat deelachtig worden, en Uwer goedertierenheden; want a) die zijn Van eeuwigheid, zo oud als de zonde en de machteloosheid der mensen is.

a) Psalm 103: 17; 106: 1; 107: 1; 117: 2; 136.

1) Het kan gebeuren, dat God, de Heere soms bij Zijne kinderen de bedekkende hand op Zijn eigen werk legt, dat het is alsof de Heere al Zijne goedertierenheden van Zijne kinderen heeft weggenomen. Dit zijn de benauwende ogenblikken voor Gods kinderen. Dan is het hun soms zo vreselijk bange. Maar hoe zalig, als de ziele weer lucht krijgt in de ontboezeming, in de klacht, in het roepen uit de diepte: Gedenk Heere! Zo was het ook bij David. David werd door het inzicht zijner zonde fel aangegrepen. Hij gedacht aan de zonden zijner jeugd, maar ziet, hij  zag  ook  een  geopenden  genadetroon,   en  daarom  nam  hij  de  toevlucht   tot   de goedertierenheid des Heren, onder en door de machtige werking der genade Gods.

7. Cheth. Gedenk niet der zonden mijner jongheid, want, helaas! het beste van mijn leven, mijne jeugdige  kracht  gaf ik der wereld, toen gedacht  ik Uwer niet; noch gedenk mijner overtredingen, die ik op lateren leeftijd bedreef; gedenk mijner naar Uwe goedertierenheid, om  Uwer  goedheid  wil,  in  welke  Gij  U  liever  ontfermt,  dan  dat  Gij  de  zonden  zoudt vergelden, o HEERE!

Wanneer God Zijne barmhartigheden gedenkt, vergeet Hij onze zonden, en wanneer Hij onze zonden vergeet, gedenkt Hij Zijne barmhartigheid. Wat anders is Zijne barmhartigheid, dan de vergeving, de uitwissing, de niet toerekening der zonde? Wie die een tijd lang in de wereld leefde kan den vervlogen tijd voorbijzien zonder deze bede te uiten: Gedenk niet de zonden van mijne jeugd, er bijvoegende, de vele overtredingen van rijper jaren.

Hoe grenzenloos is die genade, die de zonden en de dwaasheden voor altijd bedekt van ene jeugd zonder God en zonder hope doorgebracht. Gezegend zij Zijn Naam; het bloed van het grote offer kan elke vlek wegwassen, het geweten van den gelovigen en gerechtvaardigden zondaar tot kalmte brengen bij de herinnering van het verleden ernstig maken, en vol hoop in den voorsmaak van de toekomst..

Onder  zonden  hebben  we  te  verstaan,  meer  die  van  lichtvaardigheid  en  ijdelheid  en zinnelijkheid  der   jeugd  eigen;  onder  overtredingen  de  zware  zonden,  meer  van  den mannelijken  leeftijd.  David  gaat  hier  zijn  gehele  leven  langs  en  ziet  zijne  zonden  en overtredingen,  betreurt  en  beweent  ze,  maar  neemt  er  ook  mede  de  toevlucht  tot  de barmhartigheid en de vergevende genade Gods.

8. Theth. De HEERE is goed en recht (Deuteronomium 32: 4); daarom zal Hij de zondaars onderwijzen in den weg, hun Leidsman op den weg des levens zijn.

Vóór omstreeks 6000 jaren wees de Heere zon, maan en sterren hun loopbanen aan, en sedert dien tijd hebben zij altoos die aangewezene wegen gehoorzaam gehouden. Maar de zondaars bieden  altoos  tegenstand.  Zij maken  God  meer  arbeids  dan  de  ganse  schepping.  God  te volgen, schijnt den onbekeerden ene lastige zaak, maar als de Heere zondaars onderwijst in den weg, dan komt Hij hen op hun wegen en paden tegen, even als Hij Bileam deed op het enge pad, om hem den weg te versperren. Wee hunner, die als de dwaze zoon van Beor doen. Zalig zo de lichtstraal des Heiligen Geestes in ‘t donkere hart ter nederschiet.

9. Jod. Hij zal de zachtmoedigen leiden in hetgeen rechtis, en Hij zal den zachtmoedigen zijnen weg leren, terwijl Hij de eigengerechtigen hun eigene wegen laat gaan.

De Heere zal hun het meest volstrekt rechtmatige met zelfbewustheid doen kennen, zal hun dit eigen maken. Geen werktuigelijk geleid worden dus op den goeden weg, veel min nog een geleid worden daarop tegen hun zin, wordt hier door David genoemd en geroemd, maar geleid wordende in wat recht is, zo zullen Gods kinderen, Gods weg gelijk deze loopt, ook leren, wat tot het bewandelen daarvan behoort, zal hun geschonken worden, zodat zij het verstaan, in zich opnemen en dien weg zelfstandig bewandelen. Zo wordt het kind in zijn wankelenden en waggelenden gang geleid, maar al geleid wordende, leert het allengs staan en gaan. Zo wordt

de vreemdeling geleid door den gids, maar al geleid wordende, leert  hij allengs den weg kennen. (vgl. Jer. 31: 33) (L. DE GEER).

10. Caph. Alle paden des HEREN, langs welke Hij de mensen leidt, zijn goedertierenheid en waarheid, degenen, die Zijn verbond en Zijne getuigenissen bewaren; want met elke schrede wordt hun op nieuw bevestigd de trouw en de heerlijkheid van God in al Zijne beloften.

1) Die uitleggers bedriegen zich, die menen, dat in dit vers gesproken wordt van de ware en zachte onderwijzing der Wet, en dat deze door de daad zelf, door zijne vereerders gekend wordt, alsof deze plaats overeenkomst heeft met het gezegde van Christus: Mijn juk is zacht en mijn last is licht (MATTHEUS. 11: 30). Want niet alleen is die uitlegging gedwongen, maar zij kan gemakkelijk uit vele gelijkluidende plaatsen weerlegd worden, waar de wegen des Heren in passieven zin worden genomen voor Zijn vaderlijke wijze van handelen, die Hij toont in het beschermen en koesteren van al de Zijnen. De hoofdzaak nu is deze, dat God zo handelt met Zijne gelovigen, dat zij op alle mogelijke manier gevoelen, dat Hij hun genegen en waarachtig is. Want hier verhaalt David niet, hoe dat God Zich openbaart jegens het ganse menselijke geslacht, zonder onderscheid, maar zoals Zijne kinderen het van Hem ervaren..

11. Lamed. Om Uws naams wil, HEREN, volgens welken Gij niet anders kunt, dan voor de Uwen de bron van alle heil en zegen te openen, Zo vergeef mijne ongerechtigheid, want die is groot, en zou mij in ‘t verderf storten, wanneer Gij met mij naar verdiensten wilde handelen.

David lijdt verdrukking en smaad van zijne vijanden, daar hij echter weet, dat deze eigenlijk roeden in Gods hand zijn, zo roept hij Gods hand in, dat die hem redding geve. Hoezeer dient overal, waar mensen ons vijandig zijn, deze gedachte om ons tot  rust  te brengen, dat het slechts roeden zijn, die Gods hand houdt, en die daarom moeten en zullen ophouden te slaan, zodra Hij Zijn doel met ons bereikt heeft..

Noch ons berouw, noch onze gebeden zijn een grond voor ons vertrouwen op vergeving. God vergeeft alleen om Zijns naams wil. Is de Zoon niet het Woord, de Openbaarder van den Naam Gods?

Dat want, hier zo vreemd, zo ongerijmd! Neen! de grootheid der misdaad, strekt  zij niet inderdaad van ene en andere zijde  tot  aandrang van het  gebed om vergiffenis? De grote misdaad toch heeft temeer behoefte aan vergeving, en hare vergiffenis strekt aan de liefde Gods tot des te hoger roem..

"Neem weg," zei Farao: "die vuile kikvorsen, die ontzettende bliksemen." Maar wat  zegt David: "Heere! neem de ongerechtigheid van Uwen knecht weg!" De een wilde bevrijd zijn van de straf, het gevolg der zonde; de ander van zonde, de oorzaak van straf. En het is zo; een waar Christen is meer bedroefd over de zonde, dan over kikvorsen of donderslagen; hij ziet meer onreins in zonde dan in vorsen en padden, meer ontzettends dan in donderslagen en bliksemen.

12.

II. Vs. 12-21. Hierop spreekt David uit eigene ervaring van hart en leven het uit, dat de vreze des  Heren  ene  steeds  dieper  leidende  verlichting,  en  met  deze  ook  al  het  andere  het lichamelijk en geestelijk en eeuwig goed ten gevolge heeft. Daar hij nu zijne ogen steeds op den  Heere  gevestigd  houdt,  en  dus  in  bestendig  gebed  volhardt,  zo  kan  dit  niet  zonder beantwoording van ‘s Heren zijde blijven; de Heere zal ook op hem Zijne ogen richten en zijnen nood en zijne verlatenheid aanzien, dat hij, hem zijne zonde vergevende, uithelpe. En gelijk hij reeds nu zeggen kan, dat zijne wederpartijders hem zonder oorzaak haten, zo bidt hij,  dat  God  hem  de  twee  deugden,  die  de  ware  grondslagen  van  ware  vroomheid  en rechtschapenheid zijn, ook verder geve, om hem op den levensweg te behoeden; want zij zijn als goede engelen, die van Hem uitgaan.

12. Mem. Wie is de man, die den HEERE vreest? 1) Hij zal hem onderwijzen in den weg, dien hij zal hebben te verkiezen, en die hem tot geluk leidt (Psalm 32: 8. Jes. 48: 17).

1) Het antwoord op die vraag vinden wij Psalm 119: 30. Volzalig antwoord! Gaaft gij het reeds, o mijne ziel! Alsdan onderwijst de Heere u steeds meer en het zal aan u bevestigd worden: "Een iegelijk, die heeft, dien zal gegeven worden. (MATTHEUS. 20: 29a)..

13. Hun. Zijne ziel, de godvruchtige voor zijn persoon, zal vernachten in het goede, zal zich over inwendige en uitwendige welvaart verheugen, en zijn zaad zal de aarde beërven, zodat aan hem vervuld wordt, wat den aartsvaderen na de uitleiding uit Egypte beloofd is (Psalm 37: 9,11,22).

De heilige vreze Gods zal alle zondige vrees voor mensen wegnemen even als de slang van Mozes al de slangen der tovenaars verslond.

Het bezit van Kanaän, het land den vaderen geschonken, het bezit der enige heerschappij daarin, was voor den Israëliet bovenal van belang. Met de vreze Gods bij de ouders wordt de zegen der kinderen verbonden, omdat, zo de ouders God vreesden, zij ook de kinderen in de vreze Gods zouden opleiden. De eenheid des mensdoms, waarvan al de leden als door ene onverbreekbaar  vast  aaneengeschakelde  keten  verbonden  zijn,  wordt  in  de  gehele  Schrift nergens uit het oog verloren, en mag nimmer voorbijgezien, veel minder vergeten worden.

14. Samech. De verborgenheid, het heilgeheim des HEREN is voor degenen, die Hem vrezen; 1) als enen vriend deelt Hij hun alles mede (Genesis 18: 17. Spreuken 3: 32) en de Geest Gods onderzoekt ook de diepten Gods (1 Kor. 2: 10); en Zijn verbond met degenen, die Hem liefhebben, is, om hun die geheimen bekend te maken; God heeft zelfs Zijn woord gegeven, dat Hij den diepen en rijken inhoud Zijner openbaring hun zal ontsluiten.

1) Hij bevestigt met andere woorden, wat hij pas heeft gezegd, dat God voor alle gelovigen een leermeester en onderwijzer is, en naar zijne manier herhaalt hij dit tweemaal in hetzelfde vers. Want het Verbond Gods is niet anders dan Zijn geheim en Zijn plan, maar onder den naam van verborgenheid, stelt hij voor, die uitstekende kennis, welke ons in de Wet Gods is voorgesteld..

De  grote  dwalingen  van  alle  tijden,  de  verkeerde  gevolgtrekkingen  en  toepassingen  der wetenschap, elke dusgenaamde wetenschap zelf hebben haren diepsten grond in gemis van de vreze Gods; want  taalkennis, uitlegkunde, oordeelkunde, geschiedkunde, wijsbegeerte zijn, hoe nuttig en nodig in menig opzicht, niet het eerste vereiste om God te kennen. Dat eerste vereiste is een vroom gemoed, een gemoed, dat God heeft lief gekregen en nu uit kracht der liefde, in Gods geheimen wordt ingeleid, en Gods spreken en doen leert verstaan. (L. DE GEER).

15. Ain. Mijne ogen zijn geduriglijk op den HEERE1), en gelijk ik bestendig mijn hart tot Hem wend, zo zal Hij Zich ook tot mij wenden, om mij te verlossen; Want Hij zal mijne voeten Uit het net uitvoeren, dat mijne vijanden gespannen hebben, om mij te doen vallen, en waarin reeds mijne voeten verward zijn.

1) Hier spreekt David zijn groot geloofsvertrouwen uit. Zijn ogen zijn op den Heere, om van Hem zijne wegen te leren, maar ook, om van Hem al het goede te verwachten, om van Hem te verwachten, dat  Hij hem uit  al zijne  noden redt. Zijn gebed is in waarheid een vurig en hoopvol geloofsgebed.

16. Pe. Wend U tot mij, en wees mij genadig, want ik ben eenzaam en ellendig, buiten U heb ik niemand, aan wien ik mijnen nood klagen kan.

Hebt gij ooit den zieke, den doodsbenauwde gezien, die naar verlichting smacht en de komst van zijnen geneesheer met steeds klimmend verlangen tegemoet ziet? Hebt gij ooit dat zo betekenisvol naar den hemel opgeslagen oog aandachtig beschouwd, waarmee een beroemd schilder de uitdrukking des geloofs heeft afgemaald? Zo ja, gij kunt u dan de stemming en den blik van een David in dezen ogen blik enigszins voorstellen.

17. Tsade. De benauwdheden mijns harten hebben zich wijd uitgestrekt 1), want allen hebben tegen mij saamgezworen; Voer mij uit mijne noden.

1) Hij werd hoe langer, hoe naargeestiger, treuriger en meer ontroerd van ziele. Het besef zijner zonde kwelde hem meer dan iets anders. Dit verbrak zijn gewonden geest, en maakte, dat zijne uitwendige droefenissen zeer zwaar op hem lagen..

18. Resch. Aanzie mijne ellende, en mijne moeite, en neem weg al mijne zonden 1).

1) Dus noemt David niet alleen zijne uitwendige vijanden, meer hun schuld niet maar uit, zonder ook zich zelven schuldig te houden, maar hij noemt de grondoorzaak van alle ellende en moeite. Leren wij hier van David, dat, als ons doornen en distels prikken en schaden, de planten zelf, waaraan het kwade groeit, uitgeroeid moeten worden. (L. DE GEER).

19. Resch. Aanzie mijne vijanden, want Zij vermenigvuldigen (Psalm 3: 2), en zij haten mij; met enen wreveligen haat, zonder enige reden, uit enkel boosheid des harten (Psalm 35: 19; 69: 5).

20. Shin. Bewaar mijne ziel en red mij; laat mij niet beschaamd worden, want ik betrouw op U, en het is immers de belofte Uwer genade, dat Gij Uwe gelovigen niet alleen zult laten?

21. Thau. Laat oprechtheid en vroomheid (Job 1: 1) mij behoeden op al mijne wegen, die niet alleen van wege uitwendige vijanden, maar ook van wege mijne zonde zo gevaarlijk zijn. Ik mag dat met vertrouwen vragen, want ik verwacht U.

22.

III. Vs. 22. Ten slotte een gebed voor Gods volk, dat God het van alle noden bevrijde want de nood van de bijzondere personen zal nooit geheel ophouden, voordat de nood van allen de hoogste en volkomenste hulp verkregen heeft.

22. O God! verlos Israël, dat door vijanden van buiten, maar ook door vijanden uit zijn eigen midden verdrukt wordt, uit al zijne benauwdheden (Psalm 103: 7 v.).

Hoe meer ons welzijn met dat der Kerk verbonden is, des te zekerder kunnen wij er op hopen; want Gode ligt Zijne Kerk bijzonder aan het hart.

Gezegende Verlosser, Gij hebt ons genadig geleerd, dat wij zonder U niets kunnen doen. Leer Gij ons hoe wij moeten bidden, hoe wij voor U zullen verschijnen in den weg, dien Gij verkiezen zult, en hoe wij onze harten geheel, onze begeerten, onze verlangens tot U zullen opheffen, want Gij zijt de Heere, onze gerechtigheid..

David, schoon zelf in angst en kommer, bidt nu ook voor de verzachting van het algemene leed welbewust, dat lijden en droefenis meestal het lot zijn van Gods volk. En waarom zou een enkel lid het beter hebben, dan het gehele lichaam. David’s, ellende was wijd uitgestrekt en hij bidt ernstig om er uit verlost te worden, doch vergeet ook de rampen niet van Gods Kerk op aarde; en dit voorbeeld stemt om te volgen, want welk een genoegen kan de vrome hebben in zijn eigen veiligheid, terwijl de Kerk in gevaar en ellende is. Deze bede van David is als een voorzegging aan te merken, dat God aan David ten leste ruste en aan geheel Israël Zijn vrede zal geven van rondom..

PSALM 26.

GEBED OM REDDING DER ONSCHULD.

1. Een Psalm van David.

Bij Psalm 25 komt 26 als ene soort van aanvulling: terwijl David daar zijne toevlucht neemt tot  de  Goddelijke  barmhartigheid,  die  den  lijdenden  rechtvaardige  zijne  zonden  vergeeft, nadat hij door de kastijding tot erkenning van deze en tot waarachtige afkeer van haar zich heeft laten leiden, en nu ook de straf der zonde wegneemt, verheft hij zich hier tot de vaste hoop  op  ene spoediger  redding  van den tegenwoordigen nood  door  de beschouwing der Goddelijke rechtvaardigheid. Deze moet de rechtvaardigen, die innerlijk van de goddelozen

gescheiden zijn, ook uiterlijk van hen afzonderen, en kan hen niet door dezelfde oordelen wegnemen, als gene treffen. Gelijk beide Psalmen ten opzichte van den inhoud aan elkaar verwant zijn, zo hebben zij ook in de uitdrukkingen veel overeenkomst, in ‘t bijzonder is op te merken, dat, terwijl Psalm 25 met ene betuiging van vroomheid en oprechtheid eindigt, Psalm 26 met ene dergelijke betuiging begint.

I. Vs. 1-8. Door zijne vijanden verdrukt en vervolgd, roept David den Heere aan, dat Hij hem recht doe tegenover deze. Terwijl hij deze bede grondt  op zijn oprechten wandel en zijn vertrouwen op God, betuigt hij, dat hij in beiderlei opzicht de strenge beproeving  van ‘s Heren zijde niet behoeft te vrezen; hij heeft Gods goedheid steeds voor ogen en wandelt in Zijne  waarheid;  daarentegen  mijdt  hij  gestreng  de  gemeenschap  der  goddelozen  en  hun wegen; hij wast zijne handen in onschuld, naar het heiligdom op Zion is de begeerte zijns harten en zijn sterk verlangen.

a) Doe mij recht, HEERE! verdedig mijn recht, dat door goddeloze tegenstanders zo diep gekrenkt wordt, want ik wandel in mijne oprechtheid, ik gedraag mij tegenover mijne naasten zo als het betaamt; en ik vertrouw op den HEERE, ik zal niet wankelen, ik mag hopen en verwachten, dat mijn God mij recht zal doen tegenover de mensen.

a) Psalm 7: 9.

2. Proef mij, HEERE! Gij, die in ‘t hart des mensen ziet en voor wiens oog niets verborgen is (Psalm 11: 5; 17: 3)en verzoek mij, onderzoek, beproef, of het bij mij is, gelijk ik zo even gezegd heb; toets mijne nieren 1) en mijn hart, en maak het mij duidelijk, wanneer iets niet is naar Uw welbehagen (Psalm 139: 23 vv.).

1)  Nieren  betekent  het  allerinnerlijkste  van  den  mens,  en  soms,  gelijk  ook  hier,  zijne geheimste begeerten en verlangens..

Wij weten, dat de Hebreeërs onder den naam van nieren aanduiden, wat het meest bij de mensen verborgen is. David derhalve zich zelf wel kennende, biedt aan, dat God hem geheel moge onderzoeken, niet zoals een zorgeloze, of liever als de dwaze mens, die zich zelven bedriegende, meent dat hij God door zijne beuzelachtigheden kan bedriegen. Want er is geen twijfel aan, of hij had zich goed en geheel getoetst, voordat hij zich zo vertrouwelijk stelde voor Gods aangezicht..

3.  Ik  weet  het,  dat  Uwe  beproeving  niet  ten  mijnen  nadele  zal  uitvallen,  want  Uwe goedertierenheid,  Uwe  Goddelijke  liefde,  die  onverdiende  zegeningen  aan  de  zondige mensenkinderen schenkt, is voor mijne ogen; daarop heb ik steeds mijn oog gevestigd, en ik wandel  in  Uwe  waarheid,  Uw  heilig  woord  met  zijne  geboden  en  beloften  is  mijn levensgrond, daardoor wordt al mijn denken en handelen bepaald.

Uwe liefde en trouw staan bij mij op zo hogen prijs, dat ik in al mijnen wandel niets bedoel, dan deze te behouden, en niets meer tracht te ontgaan, dan mij deze onwaardig te maken..

4. Met mijnen wandel is het zo gesteld, dat ik zeggen mag: a) Ik zit niet bij ijdele lieden, die vervreemd zijn van het leven Gods, en met bedekte lieden 1), die hun zedelijke verdorvenheid huichelachtig weten te bedekken, ga ik niet om; ik heb met hen gene gemeenschap.

a) Job 31: 5. Psalm 1: 1.

1) Bedekte lieden, in den zin van veinsaards, die vriendschap huichelen niet alleen, maar zich ook voordoen als gelovigen en toch in hun hart zich stellen tegen de kinderen Gods; die onder den schijn van vriendschap, den onder gang van Gods volk zoeken.

5. Ik haat de vergadering der boosdoeners, waar snode plannen worden beraamd, en bij de goddelozen zit ik niet, die, omdat zij los van God zijn, door de zonde hartstochtelijk worden rondgevoerd.

De vromen hebben ene plaats aan ene andere tafel en willen niet  des Konings lekkernijen verlaten  voor  de  schillen  van  den  zwijnen-bak.  Beter  is  het  te  zitten  met  de  blinden  en kreupelen  en  lammen aan de tafel van de genade, dan met  de bozen in hun feesten van goddeloosheid; ja het is beter te zitten op Jobs mesthoop, dan op Farao’s troon. Dat ieder lezer wel toezie met wie hij verkeert, want zulk gezelschap als wij in deze wereld nemen, zodanig zullen wij hebben in de volgende..

In de Apokalypse (Openbaring van Johannes) wordt de gemeente van Efeze zeer geprezen, omdat zij beproefde degenen, die zeiden Apostelen te zijn en het niet waren, en daarom met hen in gene gemeenschap wilden treden. Verder-God beval Zijn volk, door den mond van den profeet  Amos,  dat  zij  Bethel  niet  zouden  zoeken,  noch  Gilgal  zouden  ingaan,  waar beeldendienst bedreven werd.

Wie niet wil delen in het lot der goddelozen, moet zich niet alleen van hen in gezindheid onderscheiden; hij moet ook niet alleen vreemd blijven van hun misdaden, hij mag ook hun gezelschap niet delen..

6. Ik was, ik wil ene mijne betrekking tot den naaste uit te drukken, mijne handen in onschuld wassen, ik betuig, dat ik mij voor onrechtvaardigheid jegens hem gewacht heb, en ik wil gaan rondom Uw altaar 1), het middelpunt van den Oud-Testamentische godsdienst, o HEERE!

1) Het eerste is elders ene zinnebeeldige handeling, hier slechts een spreekwijze, waar in het bewustzijn  van  onschuld  wordt  uitgesproken,  die  dezen  vorm  aanneemt,  omdat  aan  de voorstelling van het altaar, die van den Priester zich paart, die vóór den dienst zich wast. In het algemeen ontleent deze uitdrukking in vs. 6 vv. haar kracht aan het priesterlijk bewustzijn, dat ook aan den Israëlitischen leek toelaat (Exodus 19: 6), als een priester zich te gedragen, met  in achtneming echter van het  rituele, dat  een eigenlijken priester voorbehouden was. Vergelijk Deuteronomium 21: 6.

Met het oog van ootmoed ziet hij zich zelven en zijne eigene ellende, dan met het oog des geloofs tot God en Zijne genade, en van deze beide komt hij tot het: "Ik was mijne handen in onschuld."

7.  Om te  doen  horen  de  stem des  lofs,  om te  danken  in  geestelijke  liederen,  gelijk  de Levitische zangkoren (1 Kronieken 25: 31 ), en om in Psalmen en lofzangen te vertellen al Uwe wonderen 1), die Gij aan Uw volk Israël en aan elk lid van dat volk in ‘t bijzonder doet.

1) David zit nog in ellende en toch spreekt Hij alrede er van, om Gods wonderdaden te vertellen. Niet die wonderdaden, die de Heere vroeger heeft verricht, maar die Hij ook nu weer zal tot stand brengen, door hem uit de rukken uit den ellendigen toestand, waarin hij verkeert.

David toont hier weer het  wondere geheim van het ootmoedig, kinderlijk, maar ook vast verzekerd geloof.

8.  HEERE!  ik  heb  lief  de  woning  van  Uw  huis,  waar  Gij  midden  onder  Uw  volk tegenwoordig zijt, en de plaats des tabernakels Uwer eer (Exodus 40: 35). Ik verlang na deze mijne ballingschap daarheen weer te keren (2 Samuel 15: 25).

Gelijk wij onder het Nieuwe Verbond slechts in Christus God waarlijk kunnen liefhebben, zo was onder het Oude Verbond de liefde tot God in de liefde tot Zijn huis opgesloten..

9.

II. Vs. 9-12. Heeft David in vs. 2-8 den grond zijner bede, die hij in vs. 1 uitsprak, nader neergelegd,  zo  breidt  hij  nu  de  bede  zelf  verder  uit.  De  Heere  moge  hem  niet  door gemeenschap  van  lot  met  diegenen  verbinden,  van  welke  hij  inwendig  zo  geheel  en  al afgescheiden is, en hem niet als de goddelozen aan den dood prijs geven. Spoedig wordt hij ook van de verhoring zijner bede verzekerd, en verheugt hij zich als een, wiens voet reeds op ene vrije, uitgestrekte vlakte geplaatst is en spreekt het voornemen uit, den Heere openlijk in de gemeente zijnen dank voor de ondervondene hulp aan te bieden.

9.  Raap  1)  mijne  ziel  niet  weg  met  de  zondaren,  met  welke  ik  toch  in  gezindheid  en handelwijze gene gemeenschap onderhouden heb (vs. 4 v.), noch mijn leven met de mannen des bloeds. Stel mij niet, als een doodschuldigen goddeloze, op gelijken trap met hen, wier denken en begeren dodelijke haat is, en wier handelen en doen reeds zo menigmaal met bloed bevlekt is.

1) Nadat hij van zijne onschuld getuigenis heeft gegeven, keert hij terug tot het gebed, God als Verlosser aanroepende. Bij den eersten aanblik zou het ons een ongerijmde bede kunnen schijnen, dat God een rechtvaardige niet wegrape met de goddelozen, maar God, naar Zijne Vaderlijke liefde, staat de Zijnen zulke vreemden eis toe, opdat zij door te bidden hun angsten verdrijven. David nu dit gebed uitsprekende, stelt zich het rechtvaardig oordeel Gods voor

ogen, opdat hij zich zelve bevrijde van den angst en kommer, dewijl Gode niets meer vreemd is, dan de goeden op één lijn te stellen met de goddelozen..

Bind mij niet in dezelfden bussel met hen, gelijk het onkruid voor het vuur. (MATTHEUS. 13: 30).

10. In welker handen schandelijk bedrijf is, schanddaden hebben zij tot hun werk en dagelijks bedrijf gemaakt, en welker rechterhand vol geschenken is, waarmee zij zich tot veroordeling der onschuldigen op vloekwaardige wijze laten omkopen (Deuteronomium 27: 25).

11. Maar ik wandel in mijne oprechtheid 1), en mag daarom ook bidden, dat Gij als Rechter ten mijnen gunste wilt tussen beiden treden (vs. 1); verlos mij dan uit de grote ellende, waarin mij mijne vijanden gestort hebben, en wees mij genadig, dat Gij mij weer in het ambt stelt, dat Gij mij bevolen hebt (Psalm 7: 7).

1) Gelijk een levende vis zwemt hij tegen den stroom op..

Dit wandelen in mijne oprechtheid is een tegenstelling met wat hij zegt van de goddelozen, die zich neigen tot hun kromme wegen, die slechte wegen gebruiken, om tot eer en rijkdom en aanzien en macht te komen. Die wegen verafschuwt David, en wentelt zijn weg op den Heere. Hij zoekt het, dit wil hij zeggen, in den rechten weg.

12. Voor mijn geloofsoog is reeds de redding aanwezig. Mijn voet staat op effen baan, zodat alle klippen en afgronden, die ik nog voorbij moet, reeds weggenomen zijn; ik zal daarom ook in  dankbare  erkenning  der  genade,  mij  op  nieuw  bewezen,  den  HEERE  loven  in  de vergaderingen, in de gemeente, bij den openbaren godsdienst op Zion.

De zang begon in den minor, maar hij heeft  nu den major-sleutel bereikt. De godzaligen zingen zich zelven dikwijls gelukkig.  De effen baan,  op  welke onze voeten staan,  is  het zekere  vaste  Verbond,  de  eeuwige  belofte  en  onveranderlijke  eed  van  den  Heere  der heirscharen; er is gene vrees, dat deze van zijn vasten grondslag zal vallen, of van onder ons zal bewogen worden. Gebouwd op Christus Jezus, levendig met Hem verenigd, hebben wij onze gedachten met niets bezig te houden dan met den lof van onzen God..

Laat ons opmerken hoe vertroostend het is, onder vervolging en lastering een vrij geweten te hebben. Die op God vertrouwen worden door Gods almacht bewaard, door het vertrouwen op redding; het geloof in, het gevoel van Jezus liefde, het behoorlijk acht geven op Zijn Woord zal ons krachtdadig afhouden van zonde. Maar juist zij, die in hun oprechtheid wandelen, moeten voor God staan op het fondament van Jezus betalend bloed en van Zijne oneindige genade; al hun vastheid  in  Christus of Zijnen weg  moet  dankbaar  aan hun God  worden toegeschreven.

PSALM 27.

TROOST EN BLIJDSCHAP IN GOD EN ZIJN WOORD.

1. Een Psalm van David, uit dezelfden tijd als de beide vorige (2. Sam. 16: 23 ).

Hetzelfde  verlangen  naar  het  heiligdom  des  Heren,  dat  in  Psalm  26  werd  uitgesproken, vernemen wij ook hier uit des dichters mond. Hij is rondom door vijanden omgeven, die zijn verderf bedoelen, van alle menselijke hulp verlaten, en door enen oorlog bedreigd, gevaarlijk gelijk er nog geen voor hem geweest is. Toch is hij vrolijk en bemoedigd in den Heere, zijnen God, nu reeds aanvankelijke hulp is opgedaagd, en, gelijk zijne bede was levenslang in des Heren huis te mogen blijven, zo is zijn vertrouwen, dat hij nog, gered van zijne vijanden, den Heere daar offeranden van lof zal mogen brengen.

I. Vs. 1-6. Op de vleugelen van het geloof verheft zich David boven allen nood en het gevaar, dat hem omringt. Hij ziet, geborgen aan Gods hart, de aarde met haar lijden en strijden verre beneden zich en kan met alles, wat hem met dood en verderf bedreigt, spotten, in het vast vertrouwen,  dat  hij  over  al  zijne  vijanden  zal  triomferen  door  ‘s  Heren  kracht,  en  nog liederen, rijk in lof, in ‘s Heren huis zingen zal. Dit vast vertrouwen is bij hem opgewekt door reeds ondervonden zegen.

a) De HEERE is in deze duisternis mijn Licht en in dezen nood mijn Heil b); voor wie zou ik vrezen? De HEERE is in dezen hoogst gevaarvollen toestand mijns levens kracht, mijn burg (Psalm 31: 3); voor wie zou ik vervaard zijn?

a) Jes. 10: 17; 60: 19,20. Micha 7: 8. Luk. 1: 79. Joh. 1: 4; 8: 12. Openbaring 21: 23. b) Psalm 118: 6.

Het licht maakt alle dingen zichtbaar, het was het eerst van alle zichtbare dingen gemaakt, en of God dit voor ons ten voorbeeld deed of niet, weet ik niet, maar dit is zeker, dat wij deze handelwijze Gods moeten navolgen en bij alles wat wij begeren het eerst moeten zoeken naar licht. (R. BAKER).

Men kan alles verliezen en is toch niet verloren, zo men God slechts behoudt..

David legt hier op de weegschaal al de macht, die wereld en hel zou kunnen bezitten, en houdt dit alles voor lichter dan ene veer, omdat God alleen oneindig meer gewicht in de schaal legt..

Hoger  kan  het  niet  David  is  op  de  vleugelen  des  geloofs,  de  zon  in  het  aangezicht, opgestegen, maar zonder gevaar, dat de gloed en de warmte van die zon zijne vleugelen zal doen smelten, want de Heere is zijn licht. Het licht, de aanvang van alles, ook in de aardse Schepping, is de bron en het beeld van leven en blijdschap, machtig, om alle duisternis van gevaar en droefenis te verdrijven. Daarom verklaart hij het door de bijvoeging:  mijn heil, mijne hulpe en redding..

Neen, sterker uitdrukking van geloofskracht en geloofskennis is er niet. Hij zegt hier toch niet minder, dan dat de Heere, de Verbonds-God, in al Zijne volmaaktheid, zijn licht en zijn heil is, Die al de donkerheden en duisternissen verdrijft, zijne voet zet op een effen pad, maar hem

ook  boven alle gevaren verheft,  zodat  ook  de sterkste vijand  ten slotte niets tegen hem vermag. Redding, zaligheid, alles bezit hij in Hem, die de Heere is. Het gevolg is dan ook, dat zijne tegenstanders zelf vallen (vs. 2).

2. Alzo is de Heere voor mijn leven, wat de muren van een burg zijn voor degenen, die daarachter geborgen zijn. Als de bozen, mijne tegenpartijen, en mijne vijanden tegen mij, tot mij naderden als verscheurende dieren, om mijn vlees te eten, gelijk ik mij nu in een toestand bevind, dat men het op mijn volkomen verderf toegelegd heeft (2 Samuel 17: 7-14 17.7-14), stieten zij zelf aan, struikelden zij, en vielen.

De goddeloze haat den godzalige; er is vijandschap tussen het zaad der vrouw en der slang. (Genesis  3:  15).  Gelijk  er  van  nature  ene  antipathie  bestaat  tussen  den  wijnstok  en  den laurierboom, den olifant en den draak. Gieren hebben antipathie tegen zoete geuren; alzo is er in den goddeloze ene antipathie tegen Gods volk; zij haten de zoete geuren van hun genade. Het is waar de vromen hebben hun zwakheden, maar de goddelozen haten hen niet om deze, maar om hun leven met God, en van dezen haat komt openbare benadeling voort; de dief haat het licht, daarom zou hij het willen uitblazen.

Er was ene grote wijsheid in het gebed van J. Wesley: "Heere, indien ik strijden moet, laat het niet zijn met Uw volk." Wanneer wij tot onze vijanden hebben die de gelovigen haten, blijft ons de troost, dat God aan hun zijde niet is, en het is daarom wezenlijk licht.

3. Ofschoon mij een leger belegerde, en dit geschiedt thans werkelijk (2 Samuel 17: 24-26), mijn hart zou niet vrezen (Psalm 3: 7); ofschoon een oorlog tegen mij opstond, zich tegen mij verhief en ik zal zeker spoedig enen beslissenden strijd te strijden hebben (2 Samuel 18: 1 vv.), zo vertrouw ik hierop, zo ben ik vol vertrouwen.

4. Eén ding heb ik van den HEERE begeerd, dat is het doel mijner wensen, terwijl ik voor al het andere, dat mocht komen, mij niet bezorgd maak, dat zal ik zoeken: dat ik al de dagen mijns levens mocht wonen in het huis des HEREN, in een innig verkeer met dien God, die in de heilige tent op Zion Zijne woning heeft, om de liefelijkheid des HEREN te aanschouwen, en te onderzoeken 1) in Zijnen tempel.

1) De ware Israëlieten,  ook  van David’s tijd vooral, die in de profeten-scholen verkeerd hadden, wisten, dat  de plechtigheden van den Mozaïschen eredienst  ook hare verborgene beduidenis hadden..

Wij moeten de vergaderingen der heiligen niet ingaan met het doel om te zien en gezien te worden, of alleen om den dienaar des Woords te horen, wij moeten in de verenigingen der rechtvaardigen zijn om meer te leren kennen van den geliefden Vader, van den verheerlijkten Zoon, van de verborgene werkingen des Heiligen Geestes, opdat wij Hem met meer liefde bewonderen en onzen groten God met dieperen eerbied verheerlijken..

Wat  David  hier  uitspreekt  is  de  wens,  de  bede  van  zijn  hart,  dat  hij  levenslang  een gemeenzaam, innig verkeer met dien God mocht hebben, die in Zion’s tent woont. Waarom?

Opdat  hij  zich  zijn  leven  lang  mocht  verlustigen  in  de  genadige  openbaring  van  zijn Verbonds-God, die daar bovenal met geestesogen bij Geesteslicht wordt aanschouwd.

5. Want Hij versteekt, verbergt mij in Zijne hut als in een veilig toevluchtsoord, ten dage des kwaads; Hij verbergt mij in het verborgene Zijner tent, waar geen vijand of vervolger mij kan vinden; Hij verhoogt mij op enen rotssteen, plaatst mij daar, waar ik alle gevaren ver beneden mij heb.

De gunsteling van den vorst wordt groot door vele gunsten, giften, juwelen, posten, die deze hem geeft. De Christen wordt rijk in ervaringen, die hij als armbanden draagt en voor zijne rijkste juwelen houdt. Hij noemt de ene Eben Haëzer! -tot hiertoe heeft God mij geholpen," een ander "Naphtali" -ik heb geworsteld met God en overmocht; een ander "Gersom" -ik was een vreemdeling; een ander "Jozef" God zal er nog meer aan toevoegen; en een ander "Pniël" ik heb Gods aangezicht gezien. (1 Samuel 7: 12. Genesis 30: 8. Exodus 2: 22. Genesis 30: 24 en 32: 30). Ik ben bevrijd van den leeuw, daarom zal ik ook vrij zijn van den beer; van leeuw en beer,  daarom ook  van den Filistijn; van den Filistijn  daarom ook  van Saul; van Saul daarom God zal mij behoeden van elk kwaad en mij bewaren voor Zijn hemels koninkrijk.

6. In het tegenwoordig gevaar vertrouw ik naar Gods woord, naar de ervaring der vaderen en naar mijne eigene, dat ik gered zal worden. Ook nu zal mijn hoofd verhoogd worden boven mijne vijanden, die rondom mij zijn, zodat de overwinning voor mij zeker is (Psalm 18: 48 18.47), en ik zal, wanneer geschied zal zijn wat ik verwacht, in Zijne tent offeranden des geklanks 1) offeren, offeranden, begeleid door gejubel over de verkregene hulp (Numeri 10: 10); ik zaldankliederen zingen, ja psalmzingen den HEERE.

1) Onder offeranden des geklank hebben wij geen offers te verstaan, bij welke de priesters op de trompet blazen, want dit geschiedde niet bij offers van een enkel persoon, maar bij offers, die de gehele vergadering brachten. Maar het zijn offers van jubelende dankbaarheid. Offers wil hij brengen, waarin zijn dankbaarheid zich openbaart, en voor zijn Redder, die zich zo heerlijk te aanschouwen gaf, wil hij dankliederen zingen met begeleiding van snarenspel..

David voorspelt hier, door het geloof alleen, dat hij straks de lieflijkheden van het huis des Heren zal aanschouwen, dat hij uit alle zwarigheden gered, den Heere de ere van Zijn naam in Zijne tent geven en brengen zal.

7.

II. Vs. 7-12. David gevoelt het wel bij deze vlucht, die zijn geloof neemt, en hij heeft het ook aan het slot van het vorig gedeelte zich wel uitdrukkelijk voor den geest gesteld, dat hij naar het lichaam nog op aarde is, en daar te midden van grote noden en zwaren druk. De geest in hem is gewillig, zich van alle angsten en zorgen te ontslaan, maar het vlees is zwak en de gevaren, door welke hij bedreigd is, moeten hem ter  harte gaan, anders ware zijn geloof vermetelheid. "Wij zouden ons in hem niet kunnen vinden, zo hij in dezelfden triomferenden toon, in welken hij begonnen was, ware voortgegaan tot het einde." Daarom volgt nu een tweede gedeelte, waarin de zanger wel hartelijk en vertrouwend, maar toch weemoedig en

met klachten God bidt, dat hij Zich Zijner ontferme en hem uit de handen rukke dergenen die met list en geweld zijn verderf zoeken.

7. Hoor, HEERE! mijne stem, als ik roep, nu de werkelijkheid, die ik in het geloof voorbijzag, met alle gevaren en verschrikkingen weer voor mijnen geest treedt, en wees mij genadig, en antwoord mij.

8. Mijn hart zegt tot U: Gij zegt tot Uwe gelovigen door den gehelen geest en inhoud Uwer Goddelijke openbaring (Deuteronomium 4: 29): "Zoek Mijn aangezicht 1); " Ik  zoek Uw aangezicht, o HEERE! gehoorzamende aan Uw bevel en vertrouwende op de daarin gegevene belofte (Psalm 24: 6. Jes. 45: 19).

1) Wij zien hier dus dat God met ons moet beginnen vóórdat wij Hem kunnen aannemen. God moet Ons zoeken, vóórdat wij Hem kunnen zoeken. God moet eerst begeren, dat wij tot Hem zullen gaan, vóórdat wij voor ons in ‘t bijzonder onzen God kunnen nader komen. Gij zei: "Zoek Mij," en toen en niet vóór dien tijd zei mijn hart: "Ik zoek Uw aangezicht.".

De getrouwe kan niet spreken "Zoek Mij" en dan den biddenden teleurstellen. (Jes. 45: 19). Ik heb  tot  het  zaad  van  Jakob  niet  gezegd:  Zoekt  Mij  te  vergeefs;  Ik  ben  de  Heere,  die gerechtigheid  spreekt;  die  rechtmatige  dingen  verkondigt.  Indien  Ahasveros  zijne  vrouw verzocht om te begeren, zou hij zeker niet nalaten haren wens te volbrengen. (Esther 7: 2); zo ook hier. Wanneer Christus den blinde roept om tot Hem te komen, Hem zijn leed te verhalen dan kan er met waarheid tot hem gezegd worden: "Heb goeden moed, sta op, Hij roept u." (Mark. 10: 49).

9. Verberg Uw aangezicht niet voor mij, want Gij wilt het tonen aan degenen, die het zoeken; keer Uwen knecht niet af, stoot hem niet af in toorn, gelijk Gij doet met degenen, die tegen U opstaan; Gij zijt mijne hulp van ouds af geweest, begeef mij dan ook thans niet, en verlaat mij niets o God mijns heils!

Het is een gezegende zaak Gods ware knechten te zijn. Bedenk wat de koningin van Scheba zei van Salomo’s dienaars (1 Koningen 10: 8)."Gezegend zijn deze uwe knechten." Welnu Christus Jezus is groter dan Salomo (MATTHEUS. 12: 42), en dus een zoveel beter meester. Goede aardse meesters zullen goede knechten eren gelijk geschreven staat Spreuken 27: 18: "die zijnen heer waarneemt zal geëerd worden," en Spreuken 17: 2: "een verstandig knecht zal in het midden der broederen erfenis delen." Maar al zijn sommige meesters Labans en Nabal’s God zal zo niet zijn; Joh. 12: 26: "Waar Ik ben, aldaar zal ook Mijn dienaar zijn." "Indien iemand Mij dient, de Vader zal hem eren." (zie Luk. 12: 31). De waakzame dienstknechten zijn gezegend; hun Meester zal hen doen zitten aan den maaltijd en zal komen en hen dienen (MATTHEUS. 25: 21, 23): "Wel gij goede en getrouwe dienstknecht, ga in de vreugde uws Heren."

10.  Want  mijn  vader  en  mijne  moeder  hebben  mij  verlaten,  maar  de  HEERE  zal  mij aannemen, Hij zal den ronddwalenden in bescherming nemen (Jozua 20: 4. Richteren 19: 15 vv.).

Hiermede moet dezelfde gedachte, die wij in Jes. 63: 16 ontmoeten, op individualiserende wijze worden uitgedrukt. Als David naar hulp uitziet, is hem zijn God de eerste en de laatste, en staat hij aldus tegenover de ongelovige wereld, voor welke God, wanneer zij aan Hem denkt, slechts een aanvulsel tot alle andere helpers is..

In iedere zware beproeving ondervindt de lijder het wel in meerdere of mindere mate, dat hij van mensen verlaten wordt, dat zij hem "slechte vertroosters" zijn; en is zulks in waarheid het geval niet, dan schijnt het hem toch zo voor zijn gevoel, en juist dit verhoogt zijnen kommer. (Job. 19: 13-19)..

10.  Want  mijn  vader  en  mijne  moeder  hebben  mij  verlaten,  maar  de  HEERE  zal  mij aannemen, Hij zal den ronddwalenden in bescherming nemen (Jozua 20: 4. Richteren 19: 15 vv.).

Hiermede moet dezelfde gedachte, die wij in Jes. 63: 16 ontmoeten, op individualiserende wijze worden uitgedrukt. Als David naar hulp uitziet, is hem zijn God de eerste en de laatste, en staat hij aldus tegenover de ongelovige wereld, voor welke God, wanneer zij aan Hem denkt, slechts een aanvulsel tot alle andere helpers is..

In iedere zware beproeving ondervindt de lijder het wel in meerdere of mindere mate, dat hij van mensen verlaten wordt, dat zij hem "slechte vertroosters" zijn; en is zulks in waarheid het geval niet, dan schijnt het hem toch zo voor zijn gevoel, en juist dit verhoogt zijnen kommer. (Job. 19: 13-19)..

10.  Want  mijn  vader  en  mijne  moeder  hebben  mij  verlaten,  maar  de  HEERE  zal  mij aannemen, Hij zal den ronddwalenden in bescherming nemen (Jozua 20: 4. Richteren 19: 15 vv.).

Hiermede moet dezelfde gedachte, die wij in Jes. 63: 16 ontmoeten, op individualiserende wijze worden uitgedrukt. Als David naar hulp uitziet, is hem zijn God de eerste en de laatste, en staat hij aldus tegenover de ongelovige wereld, voor welke God, wanneer zij aan Hem denkt, slechts een aanvulsel tot alle andere helpers is..

In iedere zware beproeving ondervindt de lijder het wel in meerdere of mindere mate, dat hij van mensen verlaten wordt, dat zij hem "slechte vertroosters" zijn; en is zulks in waarheid het geval niet, dan schijnt het hem toch zo voor zijn gevoel, en juist dit verhoogt zijnen kommer. (Job. 19: 13-19)..

11. Boven alles bid ik U: HEERE! a) leer mij Uwen weg, en leid mij in het rechte pad, en doe dit in ‘t bijzonder om mijner verspieders wil, die opmerkzaam al mijne schreden vervolgen en zo gaarne verwerkelijkt zagen, wat zij mij toelichten en toewensen.

a) Psalm 25: 4; 81: 11; 119: 33, enz.

12.  Geef mij niet  over  in de  begeerte mijner  tegenpartijen,  die het  op  mijnen ondergang toeleggen; want valse getuigen zijn tegen mij opgestaan (2 Samuel 15: 3 v.; 16: 8), mitsgaders die wrevel uitblaast, die met de kunsten van bedrog en leugen ook openlijk geweld verbindt.

David mocht aan zijne vele vijanden, die al zijne schreden met opmerkzaamheid beloerden, gene aanleiding geven, dat zij hem zagen struikelen en vallen, daar zij anders uit het gevolg zouden besluiten, dat hij schuldigen van God verlaten was..

13.

III. Vs. 13 en 14. O, hoe ongelukkig en verloren-zo gevoelt David nog ten laatste op het levendigst-ware hij in zijnen hoogst  gevaarlijken toestand,  wanneer  hij niet  in het  geloof stond! Maar hij heeft het geloof, dat alles nog gelukkig zal en wekt zich zelven op, ook onder moeilijke omstandigheden geduldig te wachten en op ‘s Heren hulp te hopen.

13. Naar den mens beschouwd is mijn toestand wanhopig. Zo ik niet had geloofd, dat ik het goede, de zegeningen en weldaden (volgens ene andere verklaring: "de goedertierenheid) des HEREN zou zien in het land der levenden 1), ik ware vergaan 2).

1) Helaas! welk een land van levenden is dit, waarin meer doden dan levenden zijn, meer onder den grond dan daarboven, waar de aarde voller is van graven dan van huizen; waar het leven bevende ligt onder de hand des doods, en waar de dood macht heeft om over het leven te heersen! Neen, mijne ziel! daar  alleen is het land der levenden, waar gene andere dan levenden zijn, waar gene Kerk is die strijdt, maar ene die triomfeert; inderdaad ene Kerk, maar geen kerkhof, omdat er geen dood is, noch iemand, die zou kunnen sterven; waar het leven niet passief is, noch de dood actief; waar het leven gekroond is en waar de dood is verslonden tot overwinning. (R. BAKER).

2) Het  bijvoegende in onze vertaling: "ik ware vergaan" staat niet in den grondtekst; "dit fatale woord kwam over des zangers lippen niet: voordat hij het uitgesproken heeft, verheft zich de stem in zijn binnenste, die hem vermaant in het vertrouwen op den Heere dien hij als den  enigen  grond  zijner  hoop  genoemd  heeft,  steeds  vaster  te  worden."  Ene  gelijke aposiopesis (verzwijging van den nazin) vindt men Genesis 50: 15. De Masorethen (Joodse tekstverklaarders) hebben zich in deze aposiopese niet kunnen vinden, en boven het eerste woord van dit vers de zogenaamde puncta extraordinaria geplaatst, ten teken, dat zij niet verstonden, wat het woord moest betekenen..

14. a) Wacht dan, o mijne ziel! 1) op den HEERE: zijt sterk, en Hij zal uw hart versterken, Ja wacht op den HEERE; Hij zal het niet tot het uiterste laten komen.

a) Jes. 25: 9; 33: 2. Habakuk. 2: 3.

1) De dichter spreekt zich zelven aan, alsof het gelovige deel der ziel het vreesachtige en zwakkere opwekt..

Er kan aan getwijfeld worden, of David de rede van zich zelven overbrengt op anderen en door zijn voorbeeld hen opwekt tot sterkte en tot standvastig geduld, zoals op het einde van Psalm 31: 19, nadat hij over zich in het bijzonder heeft gesproken, het overbrengt op alle vromen. Maar dewijl hier in het enkelvoud wordt gesproken, geeft hij geen enkel bewijs aan, waarom het geoorloofd is, de rede op anderen over te brengen en komt het mij waarschijnlijk voor, dat hij zich zelven prikkelt tot geloofsvertrouwen, opdat hij nooit in zijn gemoed zou wankelen..

PSALM 28.

GEBED TEGEN VALSE MENSEN.

1. Een Psalm van David, eveneens uit den tijd van Absaloms opstand, als de dag van den beslissenden slag in het bos van Efraïm nader kwam (2 Samuel 16: 23 ).

In den nauwsten samenhang met de beide vorige Psalmen, staat de voor ons liggende. Was aan het slot van Psalm 27 David’s toestand vol van zo grote gevaren, dat hij zich reddeloos verloren moest achten, zo hij niet op den Heere gehoopt had, zo roept hij hier aanstonds bij het begin uit zulk een toestand ten hemel. Was in Psalm 26 de hoofdgedachte, dat God wat innerlijk gescheiden is, niet door gelijkheid van lot met elkaar kon verbinden, niet der bozen en der rechtvaardigen lot kon vermengen, zo is dezelfde gedachte hier degene, die David met vertrouwen doet bidden. Hierbij komt iets nieuws: David erkent zich zelven niet slechts voor enen verdrukten rechtvaardige maar voor den verdrukten koning van Israël; zijn ondergang zou die van Israël zijn even als zijne redding die van zijn volk. Dat maakt dus zijne bede tot voorbede, en geeft aan zijn gebed bijzonderen nadruk bij Hen, tot Wie hij het richt.

I. Vs. 1-5. David laat ene bede ene genadige verhoring voorafgaan, daar hij zonder deze aan een reddeloos verderf zou prijs gegeven zijn. Hij strekt daarop zijne biddende handen naar het Allerheilige op Zion, want  daar is de Heere gezeten  op  de  arke des verbonds tussen de Cherubs; van daar heeft hij beloofd, Zijn volk te zegenen en het antwoord te geven. Wat hij nu bidt en smeekt is dit, dat de Heere hem, den rechtvaardige, niet van dat lot zou willen blootstellen, dat den bozen bestemd is; veeleer mocht Hij de verdiende straf van ondergang over hen laten komen, die boosaardig handelen en des Heren werk trachten te vernietigen.

Tot U roep ik in dezen bijna wanhopigen toestand, HEREN! mijn rotssteen 1), onbeweeglijke grond mijner hope en mijn Beschermer (Psalm 18: 3; 32: 47),houd U niet als doof van mij af, dat Gij mijne bede om redding met geen antwoord zoudt verwaardigen; a) opdat ik niet, zo Gij U van mij stil houdt, vergeleken worde met b) degenen, die in den kuil, den Scheool (Job 7: 9 ) nederdalen.

a) Psalm 143: 7. b) Psalm 30: 4.

1) Het is duidelijk, dat David hier zijne bede, zijn smeken grondt op de onwankelbare trouw van God, terwijl hij het gevaar, waarin hij verkeert, Gode voorhoudt, om hem ter hulpe te snellen. De Trouw Gods, die onveranderlijk is als de rotssteen, ja, nog onveranderlijker, is de

grond,   waarin   hij   door   genade   het   anker   van   zijn   hoop   en   van   zijn   ootmoedig geloofsvertrouwen uitwerpt.

2. Hoor de stem mijner smekingen, als ik tot U roep, als ik mijne handen biddende ophef, naar de aanspraakplaats Uwer heiligheid, in de richting van het  Allerheilige, waar Gij Uzelven voor Uw volk toegankelijk gesteld hebt (Dan. 6: 10. Exodus 25: 22. 1 Koningen 6: 16).

Dat de zanger de handen niet ten hemel opheft, maar naar het Allerheilige, waar de arke des Heren is, is niet anders te beschouwen, dan wanneer wij God in Christus aanroepen. God had in neerbuigen de liefde om de zwakheid van Zijn volk, dat zich slechts door middel van het zichtbare tot het onzichtbare kon verheffen, in het midden van hen als het ware ene gedaante aangenomen, ten voorbeeld van de menswording Zijns Zoons, door welke de behoefte, die diep in het wezen der menselijke natuur ligt, op oneindig meer reële wijze bevredigd werd..

3. Dit is de stem van mijn smeken, die Gij moogt verhoren van den troon Uwer genade: Trek mij niet weg met de goddelozen en met de werkers der ongerechtigheid, breng niet over mij het verderf, dat naar Uw heilig woord slechts de bozen treft; behandel mij niet als hen, a) die van vrede spreken met hun naasten, maar kwaad is in hun hart, gelijk mijne vijanden mensen van die soort zijn (2 Samuel 15: 6,12).

a) Psalm 12: 3. Jer. 9: 8.

4. Geef hun integendeel, terwijl Gij mij afzondert van hun lot, gelijk Gij mij innerlijk van hen afgescheiden hebt (Psalm 26: 4 vv.), naar hun doen, en naar de boosheid hunner handelingen; geef hun naar hunner handen werk, doe hun vergelding tot hen wederkeren (vgl. 1 Koningen 2: 9 ).

Die waken om niet met de zondaars in hun zonden te delen hebben reden om te hopen, dat zij niet in hun plagen zullen delen. (Openbaring 18: 4)..

David spreekt dit uit in de vaste en zekere overtuiging, dat zijn zaak een rechtvaardige zaak is, en die zijner vijanden een onrechtvaardige. Dat  zij vroeger wel vriendschap voor hem hebben gehuicheld, maar nu in al hun valsheid openbaar worden. David vraagt nu, dat de Heere God, die valsaards moge bezoeken, door te tonen, dat Hij met hem is en hem doet zegevieren over alle zijne vijanden. Vandaar dat de bede om vergelding niet voortkomt uit persoonlijken haat, maar uit ijver en liefde voor Gods rechtvaardigheid.

4. Geef hun integendeel, terwijl Gij mij afzondert van hun lot, gelijk Gij mij innerlijk van hen afgescheiden hebt (Psalm 26: 4 vv.), naar hun doen, en naar de boosheid hunner handelingen; geef hun naar hunner handen werk, doe hun vergelding tot hen wederkeren (vgl. 1 Koningen 2: 9 ).

Die waken om niet met de zondaars in hun zonden te delen hebben reden om te hopen, dat zij niet in hun plagen zullen delen. (Openbaring 18: 4)..

David spreekt dit uit in de vaste en zekere overtuiging, dat zijn zaak een rechtvaardige zaak is, en die zijner vijanden een onrechtvaardige. Dat  zij vroeger wel vriendschap voor hem hebben gehuicheld, maar nu in al hun valsheid openbaar worden. David vraagt nu, dat de Heere God, die valsaards moge bezoeken, door te tonen, dat Hij met hem is en hem doet zegevieren over alle zijne vijanden. Vandaar dat de bede om vergelding niet voortkomt uit persoonlijken haat, maar uit ijver en liefde voor Gods rechtvaardigheid.

5. Niet zonder reden, daarvan ben ik mij bewust, richt ik zulk ene bede tot den Heere; omdat zij niet letten op de daden des HEREN, noch op het werk Zijner handen (Jes. 6: 12; 22: 11), zo zal Hij hen afbreken en zal hen niet bouwen.

Zonder twijfel denkt David voornamelijk daaraan, dat zij smadelijk miskennen, hoe heerlijk en genadig God op nieuw hem voor Zijnen uitverkorene verklaard heeft. Hij heeft 2 Samuel 7 de  belofte  ontvangen,  dat  God  hem  een  huis  zou  bouwen,  d.i.  zijn  koninkrijk  eeuwig bevestigen zou. De Absalomieten zijn in opstand tegen het Goddelijk besluit, daarom zullen zij het tegenovergestelde van de aan David gegevene belofte ondervinden. Jehova zal hen afbreken en zal hen niet bouwen; de Heere zal deze Dynastie, die tegenover God is opgericht, in haar ontstaan vernietigen..

Op Zijn werk moet gij schouwen, zal uw werk ooit bestaan.

6.

II. Vs. 6-8. Wat voor David aan het slot zijner bede in het vorige gedeelte duidelijk geworden is, dat God degenen, die in de plaats van het koninkrijk der belofte een koninkrijk van geweld in Israël willen oprichten, afbreken moet en hen nimmer zal bouwen, maakte hem zo zeker van de verhoring van zijn hulpgeschrei, dat hij nu reeds den Heere als zijnen Heiland en dien zijns  volks  in  een  lof-  en  danklied  prijst,  als  ware  het  oproer  reeds  gedempt  en  de koningstroon weer in zijn bezit.

6. Geloofd 1) zij de HEERE, want Hij heeft de stem mijner smekingen gehoord, zodat ik heb, waarom ik Hem (vs. 2 vv.) gebeden heb.

1) Hierom spreekt David het weer uit, dat hij het bewustzijn van de verhoring des gebeds heeft ontvangen. Ja, midden in de benauwdheid kan hij zingen van Gods macht en kracht, en ziet hij al zijne vijanden hem weer onderworpen. Dit is Gods werk en daarom moet hij nu reeds het, "geloofd zij de Heere" doen horen.

7. De HEERE is, daarvan ben ik mij op nieuw bewust geworden, mijne sterkte en mijn schild; op Hem heeft mijn hart vertrouwd en ik ben geholpen; dies springt mijn hart van vreugde, en ik zal Hem met mijn gezang loven.

Uit het leed komt het lied voort, en uit het lied de lof van Hem, die het leed afwendde..

8. Dit nu is de inhoud van mijn lied: De HEERE is hunlieder 1) Sterkte, de sterkte van mijn volk; want Hij heeft het bewaard van het verderf waarin zij zouden gestort zijn, en Hij is de Sterkheid der verlossingen Zijns Gezalfden, den koning Zijns volks (Psalm 18: 51).

1) Zie hier weer de ware koning en herder van zijn volk. Eigen geluk vergeet hij als het ware, om het geluk van zijn volk. Zijn persoon staat op den achtergrond, zijn koningschap op den voorgrond, en in dat koningschap het volk, waarover hij koning is. David ziet in zijn redding, de redding van zijn dierbaar volk.

9.

III. Vs. 9. Ten slotte volgt nog ene bede voor de toekomst na de redding. Gelijk de Heere in deze redding gedaan heeft, zo doet hij ook verder ten alle tijde en tot in eeuwigheid, namelijk dat hij Zich betone te zijn, de Helper en Zegenaar, de Herder en Regeerder van Zijn volk, dat Hij; Zich ten erve verkoren heeft,

9. Verlos, o Heere! Uw volk, dat Gij op nieuw wilde redden, en zegen Uwe erve, dit volk, dat Gij U verkoren hebt uit alle volken der aarde (1 Koningen 8: 51, 53), en weid henzelf, o opperste Herder! en geef Uwe schapen niet in handen van huurlingen, en verhef hen tot in eeuwigheid, draag ze gelijk Gij steeds deed (Deuteronomium 5: 31), op Vaderarmen door alle verderf heen tot de eeuwige hoogte, hun door U toegedacht (Psalm 3: 9 ).

Dit vers is overgegaan in het Ambrosiaanse loflied, of in het: Te Deum laudamus. Israël’s heil en zegen stonden op het spel, maar Israël is Gods volk en erfdeel; -moge dan de Heere Zijn volk te allen tijde zegenen en gelukkig maken. Afvallig geworden van David, was het als een weerloze kudde, in de handen van huurlingen gevallen, -moge Hij voortaan Zich steeds als een Herder betonen, het in Zijn armen dragen en beschermen..

PSALM 29.

DE PSALM DER ZEVEN DONDERSLAGEN.

1. Een Psalm (Psalm 3: 1) van David.

"De Heere is hunlieder sterkte," zo heette het in Psalm 28: 8 en: "de Heere zal Zijn volk sterkte geven," zo horen wij aan het slot van dezen 29sten Psalm. Beide Psalmen staan alzo, gelijk zij op elkaar volgen, ook in ene zekere inwendige betrekking tot elkaar. Volgens den verderen inhoud en naar den tijd van ‘t ontstaan behoort echter Psalm 29 veelmeer tot Psalm 8 en 19 aan de ene zijde en tot Psalm 33 aan de andere (1 Koningen 1: 1 ) en neemt met reden de derde plaats onder deze vier bij elkaar behorende Psalmen in. Hadden wij; in Psalm 8 een nacht-lied van den hoogbejaarden koning voor ons, dat de scheppingsgeschiedenis uit Genesis 1 tot een gebed maakt, en in Psalm 19 een lied, dat bij het zien van den hemel bij dag gemaakt is, waarin de zanger, die zich in het aanbrekend zonlicht verheugt, zich voor het dagwerk, dat hem wacht,  in  het  licht  der  Goddelijke  wet  stelt;  zo  heeft  het  Psalm 29  met  een  ander natuurverschijnsel te doen, met een onweder, dat geweldig opkomt, en zich vreselijk ontlast.

Gelijk nu Psalm 19 naast  den God der openbaring in de natuur  den  God der bijzondere openbaring   stelt,   zo	blijkt   ook   Psalm   29   niet   bij   het   uitwendige   majestueuze natuurverschijnsel  staan,  maar  verneemt  daarin  ene  betuiging  van  Jehova,  den  God  der bijzondere openbaring, die, gelijk in den hemel, ook op aarde Zijne gemeente heeft. Zij, deze gemeente des Heren, een tegenbeeld der ark ten tijde van den zondvloed, is ene plaats des vredes,  en  geen  voorwerp  van  het  vonnis  des  Goddelijken  toorns,  terwijl het  daarbuiten dondert en bliksemt.

I. Vs. 1 en 2. De zanger, verdiept in de beschouwing van het opstijgend onweder, richt zijne oproeping  om God  te loven het  eerst  tot  de  hemelse gemeente,  tot  de gehele ontelbare menigte van hogere geesten, want zij, die den troon Gods omringen en zich onmiddellijk op de plaats bevinden, van waar de donder als woorden der Goddelijke macht klinkt, en waar alle Goddelijke beslissingen worden voorbereid, zien des Heren werk als in zijnen oorsprong, en verstaan het naar zijn werkelijk doel.

Geeft  den HEERE,  gij kinderen der  machtigen! gij godenzonen 1),  die als het  ware het hemelse huisgezin van God vormt, gij engelen (Psalm 89: 7; 103: 20 v.); a) geeft den HEERE eer en sterkte, geeft Zijne heerlijkheid en macht, die zich in de geschapene wereld openbaart, in lof en prijs als ene blijde echo weer.

a) Psalm 96: 7,8.

1) Of: de voornaamste der priesters, zie vs. 2.

2. Geeft den HEERE de ere Zijns naams, looft Hem, die zich door de openbaring Zijner heerlijkheid en macht enen naam gegeven heeft, aanbidt den HEERE in de heerlijkheid des heiligdoms  (liever:  "in  heilig  feestgewaad,"  Exodus  28:  23.  2  Kronieken  20:  21,  of "priesterlijk gewaad),

Vergelijk het gebruik, dat van deze woorden in betrekking tot de volkeren in het algemeen of op het volk Gods in ‘t bijzonder in Psalm 96: 7 vv. en 110: 3 gemaakt wordt. Om de diepe gevoelens te verstaan waarmee het afkomend onweder David’s hart vervult, moet men zich een onweder voorstellen, gelijk dit in het Oosten, voornamelijk in ‘t bergachtige Palestina, veel grootser en ontzettender dan bij ons plaats heeft. De reiziger Wilson beschrijft ook zulk een uit  de landstreek van Baälbek: "Ik werd door een onweder overvallen, alsof zich de sluizen des hemels geopend hadden; in een ogenblik kwam het op en woedde het met een geweld, dat aan het einde aller dingen deed denken. Over het gehele land was ene plechtige duisternis verbreid; de regen werd als in stromen naar beneden gegoten, en van de bergen afstortende  werd  hij  door  de  ontzettende  macht  van  den  storm  in  dikke  nevelwolken veranderd.".

3.

II.  Vs. 3-9. Nu volgt de schildering van de openbaring der Goddelijke macht in het zich ontlastend onweder zelf, gelijk dit zich eerst boven in de lucht vertoont (vs. 3 en 4), dan de

hoogten en bergen in het noorden van het land aangrijpt (vs. 5-7) en ten slotte in de zuidelijk aan Palestina grenzende woestijn gezien wordt (vs. 3 en 9); dan doen de machtigen in den hemel gelijk zij aan het begin van den Psalm daartoe opgewekt waren en verkondigen Gods eer.

3. De stem des HEREN in het daar rollend onweder is op de wateren, op de in donkere, zware onweerswolken verzamelde watermassa 1) (Psalm 18: 12); a) de God der ere dondert; de HEERE is op de grote wateren.

a) Ex 9: 23.

1) Of: "op de zee, op den oceaan." Het  onweder wordt  hier  juist  beschreven, gelijk het doorgaans in Palestina zich vertoont; het komt op uit het Westen, over de Middellandse zee; het valt zwaar neer op den Libanon, en trekt van daar naar de Arabische woestijn..

Hij zegt  niet,  dat  de zon dagelijks opgaat  en door  zijne stralen het  levendmakende licht verspreidt; hij zegt niet, dat de regen zachtkens vliet, welke door haar sappen de aarde vaak groeizaam  maakt,  maar  hij  noemt  den  donder,  de  hevige  winden  en  wat  door  hun schrikwekkende beweging de gemoederen der mensen in beweging brengt. God spreekt gewis in al Zijne schepselen, maar die stemmen vermeldt  de Profeet, die door hun rumoer onze slaperigheid, of liever onze loomheid verbeteren. Want voornamelijk op hen heeft deze rede betrekking, die door hun onbuigzame hardheid alle kennis Gods, voor zover die in hen is, uitschudden.  En  de  spreekfiguren  drukken  genoeg  uit,  dat  David  zich  voorstelde,  de hardnekkigheid door schrik ten onder te brengen, die anders niet vrijwillig wijkt. Driemalen toch drukt hij er op, dat de stem Gods in de grote en geweldige wateren gehoord wordt, en in het volgende vers voegt hij er bij, dat zij vol is van kracht en grote heerlijkheid..

De wateren zijn niet, die beneden op aarde zijn; aan welke toch zou men dan moeten denken? Waren die van de Middellandse zee bedoeld, zij zouden zeker in een zo aanschouwelijke tekening nader zijn aangeduid. Maar passend bij het begin des lieds is het te denken aan de watermassa in de dikke,  donkere onweerswolken verzameld.  Het  dreunen  van  Jehova is, gelijk de dichter vs. 3b verklaart, de daarboven veroorzaakte donder, die voortrolt op de boven de aarde in het luchtruim zwevende zee.

4. De stem des HEREN 1) is met kracht; de stem des HEREN is met heerlijkheid, daar zij een krachtige, prachtige echo geeft, die ene openbaring, is van Zijne eigene kracht en majesteit.

1) Dit ontzagwekkend herhalen gelijkt op een rij van donderslagen; men meent het vreselijk geschut te horen van het hemelse vuren, salvo na salvo; terwijl de echo het gedruis op elke donderslag doet volgen..

Stem  des  Heren  is  ook  het  suizen  der  zachte  koelte;  de  gehele  natuur  predikt  Zijne heerlijkheid; door alles spreekt God tot den mens; maar omdat onze oren te doof zijn, wordt vooral dat als Zijne stem aangegeven waardoor Hij ook het duidelijkst toeroept, ook tegen ‘s mensenwil Zijne almacht en majesteit ons predikt..

5. De stem des HEREN breekt door het geweld van den nevensgaanden onweersstorm de cederen, die prachtigste en verhevenste onder de bomen; ja de HEERE verbreekt met zijne almacht, die in een ogenblik kan vernietigen al wat Hem in den weg staat, de cederen van Libanon, die de statelijkste onder alle cederbomen zijn.

Deze grote bomen Gods, die eeuwen lang de kracht  van den storm doorstonden, die hun kolossale groene takken in het rijk van eeuwige sneeuw verheffen, zijn de eerste voorwerpen van de kracht der bliksemen, die gelijk men weet, het eerst de hoogste voorwerpen bezoeken.

6. En Hij doet ze, de bergen, van welke aanstonds nader zal gesproken worden, huppelen als een kalf; door de macht van het gekraak des donders springen zij als het ware in de hoogte (Jes. 35: 6 ). Hij doet  den Libanon en Sirjon, den Anti-Libanon, hier genoemd naar zijn zuidelijk voorgebergte, den groten Hermon (Deuteronomium 3: 8 v), springen als een jongen eenhoorn 1) (Deuteronomium 33: 17 ).

1) In vs. 3 wordt de donder het eerst gehoord, terwijl in vs. 4 vermeld wordt, dat deze nader komt en in vs. 5 de losbarsting beschreven wordt, waarna de uitwerking in vs. 6-9 29.6-9 wordt  gemeld. Wanneer hier van een huppelen van de bergen gesproken wordt, van den Libanon en Sirjon, dan wil de dichter daarmee zeggen, dat de toppen met  bossen bedekt, schudden. Wij weten, dat als de donder gehoord wordt, het is alsof de aarde wordt bewogen.

7.  De  stem  des  HEREN  houwt  er  vlammen  vuurs  uit,  daar  op  elke  bliksemstraal  een donderslag volgt.

De kortheid van het vers is overeenkomstig aan het plotseling schitteren en ras verdwijnen van den bliksem..

8. De stem des HEREN, wanneer het onweder van het noordelijk gebergte naar het zuiden is afgedreven, doet de zich daar bevindende Arabische woestijn beven; zij, zo groot en vreselijk, dat zij niets dan schrik verwekt (Deuteronomium 1: 19; 8: 15; 32: 10), siddert nu zelf van schrik; de HEERE doet de woestijn Kades, door welke eens de kinderen Israël’s trokken (Numeri 13: 1 ) beven1).

1) Van het noordelijk gebergte drijft het onweder naar het zuiden van Palestina, in de woestijn van Arabië, n.l. zoals 8b gezegd wordt, de woestijn bij Kades (K. Barnea), die wat men ook omtrent  hare  ligging  moge  bepalen,  toch  zeker  bij  de  steile,  westelijke  helling  van  het Edomietische gebergte moet gelegen hebben. Deze woestijn brengt Jehova’s dreunen, d.i. de onweersstorm aan het kronkelen, terwijl het zand dwarrelend voortgejaagd wordt en in het gebergte doet het, n.l. het hevig donderen en weerlichten, de hinden zich krommen, zodat ze in den angst ontijdig baren..

9. De stem des HEREN doet de hinden jongen werpen 1) in het naburige Edomietengebergte ten gevolge van den schrik, en ontbloot de wouden, daar hun tooi, bladeren en takken, door den onweersstorm worden afgerukt. Maar in Zijnen tempel, waar zich Zijn volk verzameld

heeft 2), zegt Hem een iegelijk eer 3), roept alles, terwijl deze heerlijke dingen en betoningen van Gods macht geschieden: "Ere, Majesteit."

1) Het kan niet verwonderen, dat een zo vreesachtig schepsel als de hinde, zozeer ontroerd is door dat  ontzagverwekkende natuurtoneel,  wanneer zelfs de stoutste man, die er bestaan heeft, beefde. Augustus, de keizer van Rome, was volgens Suetonius zo verschrikt als het donderde, dat hij zich in het vel van een zeekalf wikkelde, menende zich voor het licht te zullen  beveiligen,   en  zich  in  ene   verborgene   kamer   opsloot,   totdat   de   storm  was voorbijgegaan. De dwingeland Caligula, die soms den schijn aannam, alsof hij Jupiter zelven bedreigde, bedekte zijn hoofd of verborg zich onder een bed, en Horatius bekent, dat hij van het atheïsme teruggekomen was door den schrik voor donder en bliksem, welks uitwerkselen hij als altijd met schone woorden beschrijft. (Od. I, 1. 34).

2) Men kan dit verstaan van het hemelse heiligdom, waar de Engelen Hem lofzingen, of van de priesters, die in hun feestgewaad God loven. Zie vs. 1 en 2.

De tegenstelling van hinden en bossen leidt, gelijk het schijnt, tot de gedachte hoe de Heere bij het onweder Zijne macht over al het geschapene betoont, van het grootste tot het kleinste, zodat  het  grote  Hem  niet  door  zijne  grootheid,  het  kleine  niet  door  zijne  kleinheid onbereikbaar is..

De uitdrukking "stem des Heren" keert zevenmaal weer; in Openbaring 10: 3 v. lezen wij van zeven donderslagen.

God sprak tot de kinderen Israël’s van den Sinaï met begeleiding van donder, bliksem en dikke duisternis; de donder werd daarna bij de Hebreeën steeds beschouwd als de stem van Jehova..

Het aardse heiligdom is hier symbool van het hemelse. Gelijk de Engelen in den hemel bij het zien van de Majesteits Gods, Hem de ere van Zijn Naam geven, zo zegt hier David ook, dat Gods volk onder den indruk van de Majesteit Gods bij het vernemen van den donder en bij het aanschouwen van het weerlicht in het aards heiligdom Hem de ere geven. De goddeloze verbergt zich, maar de godvrezende buigt zich neer voor dien majestueuzen God.

3) Er is veel meer koninklijke macht in den donder van het woord dan in het woord van den donder; dit verschrikt tot overtuiging, maar het eerste tot behoudenis.

10.

III. Vs. 10 en 11. Ten slotte wordt de zo even geschilderde openbaring van Goddelijke macht op Zijn rijk toegepast en alzo onder het gezichtspunt der bijzondere openbaring geplaatst.

10. De HEERE heeft gezeten over den watervloed 1). "Hij, die als gebieder der natuur den zondvloed  de  aarde  deed  overstelpen,  Hij  vertoont  Zich  nog  als  dezelfde  Machtige  en

Hooggeduchte;  "  ja  de  HEERE  zit  op  Zijnen  troon,  gelijk  toen;  Hij  is  a)  Koning  in eeuwigheid, door gerichten en door zegeningen Zijne macht op aarde bekend makende.

a) Psalm 10: 16.

1) Ongetwijfeld heeft de dichter hier het oog gehad op den zondvloed in de dagen van Noach, al is het waar wat Calvijn hierbij aantekent: "dat deze woorden ene verdere strekking hebben. Want naar zijn oordeel gast David verder, er aan herinnerende, dat ook de overstromingen, die de aarde met ondergang bedreigen, zo door de Voorzienigheid Gods getemperd worden, dat het blijkt, dat Hij zelf het bestuur altijd in handen houdt." David wijst dan hier op den God des heelals die tot in eeuwigheid als Koning heerst over alles wat bestaat, en die nooit het Verbond zal vergeten, wat hij in Noach met de ganse mensheid heeft opgericht.

11.  De  HEERE  zal  Zijnen  volke,  waaraan  Hij  beloofd  heeft  Zijne  genade  te  zullen verheerlijken, sterkte geven; de HEERE zal Zijn volk zegenen met vrede, waarvan zinnebeeld en onderpand is de regenboog, die na het onweder zich in de wolken vertoont (Genesis 9: 8 vv.).

Er is drievoudige vrede, externa, interna, aeterna, tijdelijke, geestelijke en eeuwige vrede. Er is  uitwendige  vrede,  de  zegen;  inwendige   vrede,  de  genade;  en  eeuwige  vrede,  de heerlijkheid.

Het begin van den Psalm toont ons een geopenden hemel en den troon Gods in het midden van der Engelen lofgezang; het slot wijst ons op de aarde, te midden van de stem van Jehova, die alles doet beven. Zijn over innend en met vrede gezegend volk. Gloria in excelsis, (Ere zij God in de hoogte) is het begin, pax in terris, (vrede op aarde) het einde..

Van Jehova, Wiens macht en majesteit met zoveel verhevenheid in dezen Psalm ontvouwd worden, moeten wij met  gelovig  gebed sterkte verwachten om onze vijanden, zo  wel de geestelijke als de vleselijke, te overwinnen, en alzo de zegeningen des vredes, die de vruchten van de overwinning zijn. Gij, o Christus! zijt de machtige God, en daarom de Vorst des vredes.

Oude  kerkvaders  verklaren  onzen  Psalm  van  het  Evangelie,  of  van  Gods  Woord  in  ‘t algemeen, dat zij onder de stem des Heren in het middelste gedeelte verstaan; de zondvloed in het derde deel past men dan toe op het waterbad van den heiligen Doop (1 Petrus 3: 20 v.); van deze wijze van verklaring geldt hetzelfde, als wanneer men in Psalm 19, onder den hemel den  hemel  van  de  kerk  en  hare  leraren  en  dienaren  verstaat,  dat  dit  toepassing  en  niet verklaring is..

PSALM 30.

DANKZEGGING VOOR GODS GOEDHEID IN KRUIS IN DROEFHEID.

1. Een Psalm, een lied der inwijding van David’s huis, gezongen tot inwijding van de plaats op Moria, waar de tempel zou gebouw worden, welke reeds voorlopig in zoverre tot David’s huis of offerplaats bestemd werd, dat hij voortaan daar zijnen godsdienst verrichtte (2 Samuel 24: 25 ).

Even als in den vorigen Psalm de kinderen der machtigen werden opgewekt, om God te loven, zo in dezen ‘s Heren gunstgenoten; beide Psalmen behoren bovendien in zoverre bij elkaar, als in Psalm 29: 10 v. op het volk gewezen wordt, dat de Heere door gerichten heen, Zijne genade deelachtig maakt, en in Psalm 30: 6 uitdrukkelijk op den voorgrond gesteld wordt,  hoe spoedig de liefde Gods jegens  de Zijnen weer  den toorn wegneemt,  dien zij verdiend hadden.

2.

I. Vs. 2-4. De zanger geeft vooreerst in enige korte bondige zinnen, de aanleiding tot Zijn lof-en danklied te kennen, de Heere heeft hem genadig uit een groot gevaar gered. Het is het gevaar, om met zijn gehele volk en zijn rijk te gronde te gaan,  dat  hij zich en de zijnen berokkend heeft door de volkstelling, waartoe Satan hem aanporde, maar die hij afgewend had door het gebed, dat Gods Geest uit hem voortbracht. (2 Samuel 24: 1 vv. 1 Kronieken 21: 1 vv.).

2. Ik zal U verhogen, HEERE! in mijn lied, want Gij hebt mij opgetrokken uit de diepte, waarin ik verzonken was, Uwe hand heeft mij weer verhoogd, en Gij hebt alzo mijne vijanden over mij niet verblijd
1) (Psalm 35: 19, 24 vv. Deuteronomium 26: 11 ); zij hadden het gaarne gezien, dat ik onder Uwen toorn ware bezweken.

1) Wat sommigen beweren, dat David, toen hij het paleis wilde inwijden, door een zware ziekte werd getroffen, steunt niet op een deugdelijken grond. Zelfs is het eerder uit de Heilige historie  af te  leiden,  dat  zodra  hij zijn  huis  bewoonde,  hij stil en  zeer  aangenaam heeft voortgeleefd..

Het is duidelijk, dat toen de Engel des verderfs duizenden wegraapte, ook David bevreesd was voor zijn leven. Ja, wij weten dat hij zelfs den Heere heeft gebeden, om Hem te treffen, daar niet zijn volk, niet zijne schapen, maar hij, de koning en herder de oorzaak was, dewijl hij tot de telling had bevel gegeven.

En nu, de Heere had zijn offer aangenomen en den Engel bevel gegeven, om zijn zwaard in de schede  te  steken.  David  zelf  was  gespaard  gebleven.  En  daarom  kan  en  zal  hij  er  van getuigen, dat de Heere hem had opgetrokken, en niet toegelaten, dat zijne vijanden zich over hem hadden verblijd.

3. HEERE, mijn God! 1) ik heb in mijnen nood tot U geroepen, en Gij hebt mij genezen 2) Gij hebt mij geholpen en verheugd (vs. 12).

1) Merk op, welken naam het geloof kiest. -"Mijn God!" driewerf gelukkig hij, die den Heere zijn deel kan noemen. Zie hoe David’s geloof zich verheft. Hij zong in vs. 2: "Heere!" in het derde is het: "Heere mijn God!" De hemelse muziek des harten is steeds klimmende, gelijk de rook pilaren, die van het reukaltaar oprijzen..

2) Dat zware lijden verschijnt onder het beeld van ene ziekte, de Heere, die het wegneemt onder het beeld van den geneesheer Jes. 6: 10. 2 Kronieken 36: 16..

4. HEERE! Gij hebt  mijne ziel uit  het  graf, waarin ik zo  goed als neergezonken was (2 Samuel 24: 1 vv.) opgevoerd; Gij hebt mij bij het leven behouden, dat ik in den kuil niet ben nedergedaald; met den enen voet stond ik reeds in het graf, maar Gij hebt mij tot het leven teruggeroepen.

David meende de grootheid der genade met gene andere woorden te kunnen uitdrukken, dan wanneer hij de duisternis van dien tijd met het graf en met de groeve vergeleek..

5.

II. Vs. 5-11. Terwijl David hierop, tot alle vromen, voor welke hij zingt, de opwekking laat horen, om zulk enen, God als hij Hem bevonden heeft, enen God, die na kort toornen op verrassende wijze, weer genade bewijst, met hem te prijzen, verhaalt hij uitvoeriger, wat hij beleefd heeft; hij denkt  vooreerst  aan de oorzaak, waarom de zware kastijding over hem gekomen is, daarna het gebed, dat hij uit de diepte zijner ellende tot God opgezonden heeft.

5. Psalmzingt met mij den HEERE, gij, Zijne gunstgenoten, tot wie mijn hart zich getrokken gevoelt  (Psalm  16:  3),  en  die  nu  deelt  in  alles,  wat  mij  wedervaart,  en  a)  zegt  lof  ter gedachtenis Zijner heiligheid, die zich op nieuw aan mij verheerlijkt heeft.

a) Psalm 97: 12.

6. Want een ogenblik is er in Zijnen toorn; Zijne liefde is jegens de Zijnen zo groot, dat de openbaring Zijner gramschap slechts een ogenblik duurt (2 Samuel 24: 16), maar er is een leven in Zijne goedgunstigheid  1),  die duurt  zo  lang  men leeft; des avonds vernacht  het geween, dan komt het bij ons en blijft den nacht, maar des morgens is er gejuich, bij het ontwaken komt plotseling een andere gast, namelijk de vreugde (2 Samuel 24: 15 vgl. Jes. 17: 14; 54: 7 v.).

1) Dat het leven hier tegenover een ogenblik wordt gesteld is buiten geschil; en wordt daarom genomen voor een langen duur, of voor een voortduring van een langen tijd. David bekent echter, dat, indien God de Zijnen kastijdt, Hij niet slechts het harde der straffen matigt, maar ook terstond verzoend wordt en aan Zijn toorn een perk stelt. Zijne goedertierenheid en gunst nu verlengt Hij tot in lengte van dagen..

7. Ik, om hier, in tegenstelling van mijn door dit lijden op nieuw verkregen vertrouwen op God, op mijn vroeger zelfvertrouwen, de oorzaak der kastijding (2 Samuel 24: 2 ), te komen,

ik zei wel in mijnen voorspoed 1), die mij overmoedig gemaakt had (Deuteronomium 8: 11 vv.; 32: 15): Ik zal niet wankelen in eeuwigheid (2 Samuel .24: 1 ).

Voorspoed  is  meer  aangenaam  dan  voordelig.  Hij  schijnt  een  liefelijke  zomer,  maar  is inderdaad een verwoestende winter, die al de vruchten verteert, welke wij in den herfst der geheiligde droefheid geoogst hebben. Wij zijn nooit in groter gevaar dan in den zonneschijn van voorspoed. Wanneer alles naar onze wensen gaat en nooit de smart ons treft, is dit eerder een teken, dat God ons vergeet, dan een teken van Zijne tedere liefde.

1) Deze oprechte zelfbekentenis en ootmoedige zelf aanklacht van David  is de sleutel tot verklaring van dit merkwaardige en bij alle geestverwanten van David zo geliefde lied. Wij horen eruit, dat de man naar Gods harte, die door den Heere hoog is opgericht, zich heeft schuldig  gemaakt  aan  zelfverheffing  en  ijdel vertrouwen  op  zijn  grootheid  en  macht.  De Heere heeft zijne eer verhoogd, zijne macht uitgebreid, zijne rijkdommen vermeerderd. Hij deelt  in  buitengewonen voorspoed; de Heere heeft  Zijn berg  door  Zijne goedgunstigheid vastgezet.  David  zinspeelt  met  die  uitdrukking  mijn  berg  op  den  berg  Zion,  waarop Jeruzalem, de hoofdstad des rijks en ‘s konings residentie lag. Zijne heerschappij en macht is daar verzekerd, zij staat wast, zij zal niet wankelen..

8. Want, HEERE! Gij had mijnen berg 1) door Uwe goedgunstigheid, Uwe vrije genade vastgezet, Gij had mijn rijk bekrachtigd en mijne heerschappij bevestigd (2 Samuel 5: 12; 24: 9); maar ik wilde het in mijne dwaasheid niet erkennen, dat alles door U alleen was, en toen gij Uw aangezicht verbergdet en in plaats van genade mij toorn liet ondervinden, zodat in korten tijd 70.000 man uit Israël vielen (2 Samuel 24: 15 ), toen werd Ik verschrikt, verplet.

1) De berg is de Zion, die door natuur en kunst sterk is, en deze is als slotberg emblema (zinnebeeld) van het Davidische rijk, zo als hij als tempelberg emblema van de kerk of de gemeente is..

8. Want, HEERE! Gij had mijnen berg 1) door Uwe goedgunstigheid,  Uwe vrije genade vastgezet, Gij had mijn rijk bekrachtigd en mijne heerschappij bevestigd (2 Samuel 5: 12; 24: 9); maar ik wilde het in mijne dwaasheid niet erkennen, dat alles door U alleen was, en toen gij Uw aangezicht verbergdet en in plaats van genade mij toorn liet ondervinden, zodat in korten tijd 70.000 man uit Israël vielen (2 Samuel 24: 15 ), toen werd Ik verschrikt, verplet.

1) De berg is de Zion, die door natuur en kunst sterk is, en deze is als slotberg emblema (zinnebeeld) van het Davidische rijk, zo als hij als tempelberg emblema van de kerk of de gemeente is..

9. Tot U, HEERE! riep ik, in mijn gebed, dat mij de gewetensangst en de zware kastijding ontpersten, en ik smeekte tot den HEERE.

David, vroeger op beide oren slapende, begint, plotseling opgewekt, tot den Heere te roepen; even als het ijzer, wanneer het door lange rust roestig geworden is, niet eerder weer gebruikt kan worden, voordat het op nieuw in ‘t vuur gloeiend gemaakt en met den hamer geslagen is,

zo zal, wanneer eenmaal ene vleselijke gerustheid zich van den mens heeft meester gemaakt, niemand zich spoedig tot het gebed begeven, wanneer hij niet te voren door het kruis geslagen en gekastijd wordt..

10. Wat ik smeekte, was dit: Wat gewin is er in mijn bloed, in mijn nederdalen tot de groeve? Wat baat het U, wanneer Gij in Uwen toorn mij laat omkomen? Zal U het stof loven? Zal het Uwe waarheid verkondigen? (Psalm 6: 5 v. Jes. 38: 18 vv.).

In dit vers leren wij den vorm en de wijze van David’s gebed. Het was een worstelen met God, een aandringen van redenen, een bepleiten van zijne zaak. Het was gene opeenhoping van  leerstellingen,  noch  een  verhaal  van  ervaringen,  veel  minder  een  slagen  geven  aan anderen, onder voorwendsel van tot  God te bidden alhoewel al deze dingen voor heilige oefening  worden gehouden bij sommige bijeenkomsten tot  gebed.  Hij worstelde met  den Engel des Verbonds met sterk aanhouden, en daarom overwon hij. Hoofd en hart, oordeel en begeerte, geheugen en begrip waren alle in het werk om de zaak voor den God der liefde neer te leggen..

Zijne bede om levensverlenging was dus niet om aards bezit en genot, maar om Gods eer; hij vreesde den dood als het einde van den lof van God, want aan gindse zijde des grafs worden gene Psalmen meer gezongen. De Hades was in het Oude Testament nog onoverwonnen, de hemel nog niet geopend; in den hemel zijn de godenzonen Psalm 29: 1), maar toch niet zalige mensenkinderen..

11.

Vs. 11-13. Gelijk de angst van het geweten en de zwaarte der kastijding, David tot God gedrongen  heeft,  zo  blijft  bij nu  ook  aan  het  slot  van  den  psalm bij  God,  deelt  in  ene aanspraak aan Hem de verhoring mede, welke zijn gebed gevonden heeft en maakt tevens zijn besluit bekend. om voor het ontvangen heil eeuwig dankbaar te zijn.

11. Hoor, HEERE! en wees mij genadig, HEERE! wees mij een Helper.

12.  Gij,  o  Heere,  mijn God,  hebt  genadig mijn gebed (vs.  13 v.)  gehoord en mij mijne weeklage veranderd in ene rei, een vreugdedans (Exodus 32: 10. Richteren 11: 34); Gij hebt mijnen  zak,  waarin  ik  in  boete  en  treurigheid  mij  even  als  de  oudsten  gekleed  had  (1 Kronieken 21: 16) ontbonden, en mij met blijdschap omgord 1), mij de vreugde als een gordel om de lendenen gedaan.

1) Is het te verwonderen, dat David zijne ziele uitstort in dezen lofzang, nadat hij op Arauna’s dorsvloer weer heeft mogen aanschouwen, dat God verzoend was, toen de Engel des verderfs weer  was  weggetrokken  en  hij  zijn  huis  den  Heere  mocht  opdragen.  Immers  neen.  De boeteling had mogen plaats maken voor den blijden zanger. De wolk, die hem verschrikt had, had Gods Almacht zelf door den adem Zijner liefde weggevaagd. -

13. Opdat mijne eer 1), mijne ziel (Psalm 7: 6)U psalmzinge, en niet zwijge, niet ophoude met loven en prijzen. Inderdaad zal zij ook nooit ophouden. HEERE, mijn God! in eeuwigheid zal ik U loven.

1) In het Hebr. Kavod. Dit betekent in proza wel eer, maar in poëzie ook hart, ziel, als het edelste van den mens (Psalm 16: 9; 57: 9; 108: 2. Genesis 49: 6). Betere vertaling is dan ook: Op dat mijne ziele U psalmzinge.

PSALM 31.

DE HOOP LAAT ONS IN GENEN NOOD BESCHAAMD WORDEN.

1. Een Psalm (Psalm 3: 1) van David, voor den opperzangmeester (1 Kronieken 25: 31).

De Septuaginta voegt bij dit opschrift ene heen wijzing naar 1 Samuel 23, 26 en 27. Zij heeft den  bijzonderen  toestand,  waarin  David  zich  toen  bevond,  in  den  hier  bedoelden  nood gevonden, toen hij in den woestijn van Maon door Saul omsingeld werd en daardoor gered, dat zijn vervolger door een inval der Filistijnen spoedig geroepen werd (vgl. Psalm 17). Wij kunnen ook gene meer gepaste aanleiding tot het ontstaan van dezen Psalm denken. Wanneer deze echter door zijne taal en elegische (klagende) weekheid herhaaldelijk aan Jeremia doet denken,  zo  is  dit  daaruit  te  verklaren,  dat  er  hierin  gene  meer  verwante  natuurlijke  en geestelijke karakters kunnen zijn, dan van David en Jeremia, de beide knechten van Jehova, wier edele, tedere zielen zo diep gevoelden, zo sterk in liefde verlangden en zo vele smarten ondervonden..

Gelijk in Psalm 30: 5, de zanger Gods gunstgenoten opwekt om met hem den Heere te loven, zo dringt hij hen hier in Vs. 24 om met Hem den Heere lief te hebben; en gelijk hij daar in Vs. 7 sprak: "Ik zei wel in mijnen voorspoed," zo heeft hij hierin Vs. 23: "Ik zei wel in mijn haasten". Dit was waarschijnlijk de reden, waarom deze beide Psalmen, die, wat den tijd en de omstandigheden van hun ontstaan betreft, zo verre van elkaar verwijderd zijn, naast elkaar zijn geplaatst.

2.

I. Vs. 2-9. Terwijl David vooraf zijne bede om redding uit de aanwezige noden met weinige woorden uitspreekt, en haar grondt op het vertrouwen, dat hij op den Heere heeft (vs. 2), beschouwt hij dit vertrouwen nader, om van de verhoring zijner bede te zekerder te zijn. Omdat de Heere zijn God is, wie zich met onvoorwaardelijk vertrouwen overgeeft, zal en moet de Heere hem ook helpen, want hij kan het in Hem gestelde vertrouwen niet beschamen, gelijk dit de ijdelheden der leugen doen; zo verheugt David zich reeds in ‘t vooruitzicht van de redding, die hij zonder te twijfelen verwacht.

2. Op U, o HEERE! a) betrouw ik, laat mij niet beschaamd worden in eeuwigheid 1); help mij uit  door  Uwe  gerechtigheid,  volgens  welke  Gij,  die  op  U  vertrouwen,  niet  kunt  laten omkomen, gelijk de verachters van Uwen naam (Psalm 17: 1; 26: 9 vv.).

a) Psalm 22: 6; 25: 2,3; 71: 1,2. Jes.49: 23.

1)  Eeuwig  beschaamd  te  worden  komt  den  dienaren  Gods,  ondanks  al hun  zonden  van zwakheid, niet toe. Voorbijgaand lijden kan, ja moet God den Zijnen doen toekomen, maar Hij moest geen God zijn, wanneer Hij hen aan den ondergang wilde prijsgeven; deze komt slechts den bozen toe, niet degenen, die hun vertrouwen op God stellen..

3. Neig, o Heere! Uw oor (Jes. 37: 17) tot mij, red mij haastelijk, want het is reeds tot het uiterste gekomen, vs. 10 vv. Wees mij tot enen sterken rotssteen, tot een zeer vast huis, ene vesting, om mij te behouden.

Kehila  was  ene  vaste  stad,  (zie  vs.  22  1)  en  wordt  beschreven  als  poorten  en  grendels hebbende (1 Samuel 23: 7). David was binnen haar verraden. Nu David de enige vaste stad, die zijne toevlucht kon zijn, had moeten ontvluchten, ging hij sterven. God moest nu alleen zijne sterkte, zijn burcht en vesting wezen, hem leiden en voeren, waar hij veilig zou wezen, hem  uit  alle  strikken  zijner  vijanden  verlossen,  en  aan  God  alleen  kon  hij  zijn  leven aanbevelen..

Hier leren wij, hoe de kinderen Gods met hunnen lieven Vader plegen te spreken, namelijk gelijk de ene vriend met den anderen; als een kind met zijnen vader: "mijn lieve Vader, neig Uwe oren tot mij!" Ziet, dat  doet het geloof, het kinderlijk vertrouwen en de liefde, deze omvat den Heere en valt Hem om den hals: "O lieve God, Gij weet en kent alleen mijnen nood, U wil ik het alleen klagen en als in het oor fluisteren."

Het  behoort  tot  den  aard  van  een  hartelijk  gebed,  dat  God  daarbij  op  het  levendigst vertegenwoordigd wordt, zodat Hij in de gebeden der vromen van het Oude Testament reeds vóór de menswording van het Woord (Joh. 1: 1 vv.), als het ware vlees en bloed aannam. Hieruit   is   het   te   verklaren,   dat   wij   juist   in   de   Psalmen   de   sterkste   zogenaamde Anthropomorphismen en Anthropopathismen (uitdrukkingen, in welke aan God menselijke leden   of   menselijke   gewaarwordingen   toegekend   worden)   vinden.   Worden   er   gene anthropomorphismen van het gevoel gevonden, zo is dit even zo verwerpelijk, ja nog meer te verwerpen, dan de dogmatische anthropomorphismen; deze ontmoeten aan den drempel des Ouden Testaments het verbod om beelden te maken, dat op het absolute Geest zijn van God rust. De vermijding van Anthropomorphismen des gevoels, de onbekwaamheid, om zich van deze met innerlijke waarheid te bedienen, heeft zijn oorsprong in praktisch Atheïsmus..

Latijn: "Esto mihi" Daarvan heeft de Zondag vóór de vasten (ook Quinquagesima genoemd) zijnen naam, terwijl op dezen Zondag de verzen 3 en 4 van onzen Psalm in verbinding met vs. 2 tot introïtus gebruikt werden..

4. Want ik heb gene andere toevlucht dan U; Gij Zijt mijne Steenrots en mijn Burg in alle toestanden en omstandigheden mijns levens, daarom moet Gij het ook in den tegenwoordigen, geheel buitengewoon zwaren toestand voor mij zijn; leid mij dan, en voer mij, om Uws naams wil (Psalm 23: 3).

Leid  mij  om  Uws  naam  wil,  overeenkomstig  den  roem  van  Uwe  macht,  waarheid  en goedheid. Leid mij als een herder een dwalend schaap, als een opperhoofd de krijgsscharen, of gelijk een gids den onwetenden den weg wijst (Genesis 24: 27. Nehemia 9: 12, 13. Psalm 23: 3; 73: 24). Bestuur mijne beraadslagingen mijne neigingen en mijne gedachten.

Onze belijdenis zegt, wat wij van God weten en leren, ons gebed wat wij van God geloven en hopen, ons leven, hoe wij God liefhebben en eren..

Hoe vele gebeden, niet minder vol vertrouwen dan dit, zullen reeds ten hemel gestegen zijn, zonder het einde van het lijden bewerkt te hebben? Des te meer moet men het vertrouwen bewonderen,  dat  zich  met  elke  nieuwen  dag  van  smart  onverzwakt  verheft,  hoewel, duizendmaal afgewezen, het minder zwaar zou zijn, duizendmaal tot dezelfde deur terug te keren, zodra men met die zekerheid, welke David hier uitspreekt, wist, dat er gene andere deur des heils was..

5. Doe mij uitgaan uit het net, dat zij, mijne vijanden, voor mij verborgen hebben, om mij heimelijk te vangen (vgl. 1 Samuel 23: 21-23), want Gij zijt mijne Sterkte, en kunt alleen alle listige pogingen verijdelen.

6. In Uwe beschermende en bewarende hand beveel ik mijnen geest, dat deel van mijn wezen, dat onmiddellijk uit U zijnen oorsprong nam en waardoor ik uit U en in U mijn leven bezit, en met mijnen geest ook ziel en lichaam; gij hebt mij verlost, ik weet het, dat Gij reeds mijn gebed verhoord hebt en het even goed is, als ware reeds de redding aanwezig, HEERE, Gij God der waarheid! (Hebr. 11: 1).

Dit is het woord des gebeds, waarmee de stervende Christus Zijn leven uitblies (Luk. 23: 46). David beveelt zijnen geest aan God om niet te sterven, de andere David daarentegen, om stervende niet  te sterven, maar Zijn in Gods hand geborgen leven van ‘t  verheerlijkte, ‘t geestelijke lichaam in onvergankelijke kracht en helderheid weer te ontvangen. Met dezelfde woorden  des  gebeds  hebben  niet  alleen  vóór  den  dood,  maar  ook  midden  in  den  dood Polycarpus,  Bernhard,  Husz,  Luther,  Melanchton  en  andere  gelovigen  hun  vertrouwen uitgesproken. "Zalig diegenen," zegt Luther, "die sterven niet alleen voor een Heere, als de martelaars, niet alleen in den Heere, gelijk alle gelovigen, maar ook met den Heere, gelijk diegenen, die met het woord: "In Uwe handen beveel ik mijnen geest," den adem uitblazen..

Wederom geeft David zijn geloof aan God aan en getuigt, dat hij zoveel eer toekent aan de Voorzienigheid Gods, dat hij alle zijne zorgen daarbij neerlegt. Want wie zich overgeeft in de hand en bescherming Gods, stelt Hem niet alleen tot een gebieder over leven en dood, maar neemt ook onder alle gevaren tot Zijne bescherming de toevlucht..

Waar David zo spreekt is hij in zijn lijden en doodsgevaren het voorbeeld ven den Messias. De lijdende Christus beveelt  stervende op  Golgotha,  met  die woorden Zijnen geest  in ‘s Vaders handen. Dit woord van David, omdat het in Christus als Hoofd der gemeente zijne vervulling  heeft  gekregen,  heeft  reeds  vele  heiligen  midden  in  den  dood  tot  een  sterke vertroosting verstrekt, als zij er hun vertrouwen op den Heere mede uitspraken..

7. Ik haat degenen, die op valse ijdelheden 1) (Hebr. "ijdelheden der nietigheid), op nietige leugens acht nemen (Jona 2: 9), en ik betrouw op den HEERE; ik houd mij vast aan den getrouwen God 2) (vs. 6).

1) Welke verwachtingen wij ook mogen koesteren, verwachtingen, die ons vertrouwen op God wegnemen, David noemt ze ijdelheden, en wel ijdelheden der nietigheid of der leugen, omdat zij ons toch ten laatste misleiden of bedriegen, hoewel zij ons een tijd lang door hun pralen behagen.

2) De ziel blijft bij datgene, waaraan zij hangt, waarop zij hare hoop vestigt, waarbij zij troost en rust zoekt, waarmee zij verenigd is. Is uwe ziel met het aardse verenigd, heeft zij dat lief gekregen, hangt zij daaraan, weet, uwe arme ziel zal ook daar blijven, waar hare verwachting geweest is. Zie daarom wel voor u toe, waaraan uwe ziel hangt.

8. Ik zal mij verheugen over de redding, die ik afsmeek en in ‘t geloof reeds als tegenwoordig zie, en ik zal mij verblijden in Uwe goedertierenheid, die Gij mij hebt laten ondervinden 1), omdat Gij mijne ellende hebt aangezien, en mijne ziele in benauwdheden gekend, en daaruit geholpen hebt;

1) De geest des geloof; spreekt als de geest der profeten van het toekomstige met historische zekerheid..

9. En mij niet hebt overgeleverd in de hand des vijands; Gij hebt integendeel mijne voeten doen staan in de ruimte 1), zodat ik mijne vervolgers kan ontkomen (1 Samuel 23: 19; 24: 1).

1) Dit vat alleen het geloof en niet het verstand. In den Psalm wisselen licht en duisternis, duisternis en licht elkaar gedurig af. Nu eens verheft de dichter zich tot de hoogte der redding en dan weer is zijn roepen een roepen uit de diepte. Hier een loven van den Heere, dat Hij zijn volk in de ruimte gezet heeft, en daar een wensen en smeken om betoning van de gunste Gods. Het is nu, alsof plotseling de wolken, de duistere wolken zijn voorbijgetrokken en hij zijn God weer in het lieflijk aangezicht ziet. Waar David roemt, spreekt zijn geloof en doemt het geloof op waar hij klaagt, lijdt hij onder de aandoeningen van het vlees.

10.

II. Vs. 10-19. Nadat de zanger zich zo in vertrouwen op God en op de verhoring van zijn gebed versterkt heeft, ziet hij in de diepte zijner ellende in, die hem zo lang gedrukt en zijne kracht bijna verslonden heeft; hij verheft zich weer uit deze diepte door gelovig tot God op te zien, zijnen Redder en Wreker, die hem niet te schande zal laten worden, maar wel zijne lasteraars en vervolgers tot zwijgen zal brengen, zodat hun woeden en schreeuwen voor altijd geëindigd is.

10. Wees mij genadig, HEERE! want mij is bange; ik bevind mij in groten nood (Psalm 69: 18); van verdriet is doorknaagd mijn oog (Psalm 6: 8), mijne ziel en mijn buik (Job 15: 2 15.2 ).

11. Want mijn leven is verteerd van droefenis (Jes. 3: 24 ), en mijne jaren van zuchten; mijne kracht  is  vervallen door mijne ongerechtigheid 1), ten gevolge waarvan zulk een lang en zwaar lijden over mij gekomen is, en mijne beenderen; in welke anders kracht en stevigheid waren, zijn doorknaagd 2).

1) Ik bevind, dat als de vromen in droefheid zijn en in vernedering, weinig zonden groot geschreeuw in ons maken, maar in voorspoed is het geweten een paus, die veel dispensatie geeft en grote vrijheid aan onze harten. Het kruis is daarom even zo noodzakelijk als de kroon heerlijk is.

2) Dat David zijne zonde noemt, als die zijne fysische kracht wegnam, kan ook in een Psalm uit den tijd, toen Saul hem vervolgde, ons niet bevreemden. Hoe langer de vervolging duurde, des te dieper moest hij gevoelen, dat zijne gerechtigheid niet onbevlekt was; bovendien ziet hij in dezen Psalm ook op tijden van inwendige aanvechting terug, te midden van welke hij niet zonder zonde gebleven is..

Alles te zamen is één klacht. Hij spreekt daarmee uit zijne verzwakking van levenskracht. Zijne kracht is vervallen, zijne beenderen, de vertegenwoordigers der kracht, zijn doorknaagd. Van zijne naburen en vrienden heeft hij niets goeds te wachten, zelfs vlieden zij van hem, die hem op de straat zien. En dit alles tengevolge van de bange en langdurige vervolging van Saul. Waarlijk David staat hier op één lijn met Godsmannen als Job en Jeremia. Echter ook hier heeft te midden van alles, ook van het diepst gaand lijden, het geloof en vertrouwen op zijn Verbonds-God hem niet verlaten.

12. Van wege al mijne wederpartijders, omdat zo velen mij haten en vervolgen, ben ik a) ook mijnen naburen, grotelijks tot enen smaad geworden, en mijnen bekenden, mijnen verwanten, tot enen schrik; die mij op de straten zien, vlieden van mij weg, zo weinig wil iemand weten van mij, die door den koning vogelvrij verklaard ben en vervolgd word.

a) Job 19: 13. Psalm 38: 12.

Het kan voor iemand niet erger worden, dan wanneer men met leugen en laster zo bezwaard is, dat men daardoor in de sterkste verachting is gekomen, zodat de mensen zich voor hem schamen, en het ook voor enen smaad en ene oneer achten, wanneer zij met hem moeten omgaan,   dat   men   zelfs   van   zijne   liefste   vrienden   verlaten   wordt,   gelijk   in   de lijdensgeschiedenis staat: "alle zijne bekenden stonden van verre," want wanneer zij naderbij waren gekomen, zou men hen voor zijne vrienden erkend hebben.

13. Ik ben bij mijne bloedverwanten uit het hart vergeten als een dode, dien men grafwaarts gebracht heeft, en hoe langer hoe meer uit het hart verliest; ik ben geworden als een bedorven vat, als onnut huisraad, dat men niet meer gebruiken kan en daarom wegwerpt (Hos. 8: 8).

14. Want ik hoorde de naspraak 1), ‘t gemompel, van velen,  die mij als enen misdadiger brandmerkten; vreze is van rondom, ik word van alle zijden door gevaren omringd, dewijl zij

te zamen tegen mij raadslaan; en zich gereed maken tot een beslissenden slag; zij denken mijne ziel te nemen, mij van het leven te beroven.

1) Wij zien, dat de goddelozen met zulke bedrieglijke plannen onder elkaar samenspannen, om David te verderven, dat zij liever een algemenen haat tegen hem aanblazen, alsof hij een misdadig en snood mens was..

Het is goed te verstaan, dat dit David het meest krenkte, dewijl hij immer zich vrij gekend had van zelf te willen ingrijpen in den raad Gods in betrekking tot zijn koningschap, en Saul tot tweemaal toe ondervonden had, dat David niet naar zijn leven stond.

15. Maar ik, hoewel ik een vloek voor de wereld, een voetwis voor alle mensen geworden ben, vertrouw op U, o HEERE! ik zeg, hoewel het schijnt, alsof Gij mij in Uwen toorn verworpen hebt: Gij zijt mijn God.

16. Mijne tijden met hetgeen zij brengen, lief of leed (1 Kronieken 29: 30), zijn in Uwe hand 1), zodat slechts één wenk van U nodig is en alle leed verwisselt in vreugde; red mij van de hand mijner vijanden, en van mijne vervolgers.

1) Daar hebt gij het rustig, kinderlijk en eenvoudig geloofsvertrouwen. De worstelaar, de klager, de lijder komt tot rust, en rust op de vaste en zekere wetenschap, dat niet hij, maar zijn God zijn leven regeert  en bestuurt, dat  het  dus van Hem afhangt, wanneer  zijn  lijden in verblijden zal overgaan.

Hoe kalm, hoe vertrouwend klinkt dit woord. Het is alsof hij na de hevige stormen het suizen van een zachte koelte verneemt en hoort. Het uitgeweende kind legt zich gerust neer aan de vaderborst van Zijn getrouwen God.

17. Laat, o Heere, gelijk Gij in den Aäronitischen zegen beloofd hebt aan degenen, die tot Uw volk behoren (Numeri 6: 20),Uw aangezicht over Uwen knecht lichten (Psalm 4: 7),verlos mij door Uwe goedertierenheid.

18. HEERE! laat mij, gelijk ik U reeds gebeden heb (vs. 2), niet beschaamd worden, want ik roep U aan, en alzo zouden Uwe beloften en toezeggingen zelf te schande worden, wilde Gij mij den ondergang prijs geven: laat integendeel de goddelozen, die U niet aanroepen willen of kunnen, beschaamd worden, laat hen zwijgen in het graf, laat de dood hun den mond stoppen, zodat zij niet meer kunnen smaden en lasteren.

19. Laat, doordat Gij als rechter tussen beide treedt, en den goddeloze zijn verderen loon geeft, de valse lippen stom worden, die hard verwaten spreken tegen den rechtvaardige in hoogmoed en verachtingin weemoed en hoon.

20.

III. Vs. 20-25. De ervaring van Gods goedheid, die hij genieten zal naar den rijkdom van Gods genade jegens de zijnen, zich levendig voor den gevest stellende, als ware zij reeds ene volbrachte daadzaak, staat David in aanbiddende bewondering voor deze goedheid stil, en roemt haar als een schat, die voor den tijd, dat de vromen in nood zijn, bespaard is, die niet altijd verborgen blijft, maar ter rechter ure ook voor de ogen der mensen geopend wordt; vervolgens richt hij tot alle heiligen de vermaning om den Heere te beminnen, Zijne wegen te erkennen en getroost op Hem te wachten.

20. a) O hoe groot, zo moet ik vol aanbiddende bewondering uitroepen, nu ik het einde Uwer wegen met mij, o Heere! reeds in het geloof aanschouw, hoe groot is Uw goed, dat Gij weggelegd hebt, als een schat, tot voortdurend, steeds rijker vruchtgebruik (Joh. 1: 16)voor degenen, die U vrezen, dat  gij gewrocht  hebt  voor degenen, die op U betrouwen, in de tegenwoordigheid der mensen-kinderen 1), zodat ieder vriend en vijand moet bekennen, dat het Gods werk is, wat aan mij geschiedt.

a) Jes. 64: 4. 1 Kor. 2: 9.

1) Vermits God niet alleen goed in Zich zelven is, maar ook de vruchten van Zijne oneindige goedheid uit kracht van het Testament der Genade in Christus aan den uitverkoren zondaar wil mededelen en hem uit de schatkamers Zijner algenoegzaamheid alles geven, wat hij in den tijd en eeuwigheid tot zijn heil en zaligheid van node heeft, ziet men dikwijls, dat de ganse erfenis van dat eeuwig Testament of alle de weldaden van het Verbond der genade, die daaruit voortvloeien, ik meen de rechtvaardiging, heiligmaking, de aanneming tot kinderen, de vrede des gemoeds, de blijdschap, vertroosting en verzegeling des H. Geestes, gevolgen van het eeuwige leven, met den naam van Goed of het Goede beschreven, en met nadruk het goede van Gods huis, het heilige van Zijn paleis, het goede van Zijnen uitverkorene genaamd worden..

21. Gij verbergt hen in het verborgene Uws aangezichts, niet alleen in Uwe tent (Psalm 27: 5) of onder  Uwe vleugelen (Psalm 61: 5)  en in Uwe schaduw (Psalm 91:  1),  maar  in den schuilhoek van Uw aangezicht, in het onbereikbaar licht, dat van Uw aangezicht uitgaat (vs. 17), voor de hoogmoedigheden des mans; Gij versteekt hen in ene hut, voor den twist der tongen 1), die U steken en U lasteren.

1) Dat doet onze lieve God in ‘t geheim, zodat  gene mensenogen het kunnen zien en de goddelozen weten niet,  dat een gelovige in God en in de tegenwoordigheid Gods zo wel bewaard is, dat hem geen hoon en spot, gene twistende tong kan schaden.

In deze laatste verzen hoopt  David niet  alleen; maar  weet  hij.  Zijn geloofsverzekerdheid spreekt hij hier met de meest forse woorden uit. Hij weet zich geborgen in het ongenaakbaar licht  van  Gods  lieflijk  aangezicht,  en  waar  hij  spreekt  van  een  hut,  daar  is  deze  de bescherming  des  Almachtigen.  Gelijk  een  loofhut  zich  beschermend  uitspreidt  over  den reiziger,  om  hem  te  beschermen  voor  de  brandende  stralen  der  zon,  zo  spreidt  des Almachtigen bescherming zich uit over hem, zodat  hij niets geen leed zal ervaren van het twisten der tong.

22. Geloofd zij de HEERE, want Hij heeft op mijne bede, dat Hij mij ene sterke rots en een burg zou zijn, Zijne goedertierenheid aan mij wonderlijk gemaakt, Hij heeft Zijnen schat (vs. 20) mij geopend, mij voerende als in ene vaste stad 1), want dit wil Hij zelf voor mij zijn (Jes. 33: 21 vv.), mij bescherming en hulp gevende.

1) Vele uitleggers denken hier aan een bepaalde stad; zo bijv. wijst Delitzsch op Ziklag (zie vs. 3 ), -waar David na lange en kommervolle dagen ene vaste plaats vond; deze stad zou hij reeds  te  voren  en  onbewust  profeterende  als  een  wonderbaar  bewijs  van  Gods  genade noemen. Volgens de opmerkingen echter bij 1 Samuel 27: 2, was het een ontvluchten van het kruis, gene onmiddellijk goddelijke leiding, wat  David naar Ziklag dreef; en dat deze stad later  werkelijk  voor  hem  het  keerpunt  van  geringheid  tot  hoogheid  geworden  is,  wordt verklaard  door  het  bij  1  Samuel  27:  12  gezegde.  Wil  men  de  mening  van  Delitzsch vasthouden, zo moet men eveneens het volgende, het 23ste vers voor ene onbewuste profetie van David houden, hij spreekt daar dan te voren reeds het oordeel der verwerping uit over die kleinmoedigheid van hem, en erkent reeds van verre Gods wonderbare goedheid daarin, dat zij weer goed maakt, wat wij bederven. Ene zo ver zich uitstrekkende profetie aan te nemen heeft veel bedenkelijks; bovendien herinnere men zich, dat David wel in betrekking tot zijn toestand in 1 Samuel 23: 25 vv., doch eerst later, nadat hij tot rust gekomen was en de geheimen  van  zijn  leven  had  leren  verstaan,  dezen  Psalm  gedicht  heeft.  (Zie  Psalm  3 inleiding).

23. Ik zei wel in mijn haasten, in moedeloosheid, toen ik meende, dat mijne zaak verloren was, en ik sidderend en in haast mij uit de voeten maakte: Ik ben afgesneden van voor Uwe ogen,  ik  ben  reddeloos  aan  ‘t  verderf  prijsgegeven;  dan  nog,  hoewel  ik  zelf  aan  de mogelijkheid van verhoring twijfelde, hoewel ik daarom niet ophield te roepen en te zuchten, hoordet Gij de stem mijner smekingen, als ik tot U riep.

Hij verzwijgt het niet, dat ook hij zijne zwakke uren gehad heeft, integendeel legt hij zulk ene ootmoedige belijdenis des te liever af, hoe meer daardoor Gods lankmoedigheid in ‘t licht gesteld wordt, die wel weet, dat ook Zijne heiligen nog vlees en bloed omdragen, en hoe meer daardoor kleinmoedige zielen opgericht worden..

24. Hebt den HEERE lief, gij al Zijne gunstgenoten! dit is de roepstem, die uit het toneel, dat ik uit mijn leven U heb voorgesteld, tot U komt. En de lering? Zij ligt nabij genoeg, want duidelijk blijkt hieruit: de HEERE behoedt de gelovigen; degenen, die op Hem vertrouwen worden uit alle gevaren gered, en Hij vergeldt vervloediglijk degene, die hoogmoed die zonde aller zonden bedrijft 1).

1) De Psalm besluit met een opwekking tot alle Gods kinderen, om den Heere lief te hebben. David heeft zelf op zulk een klare en ondubbelzinnige wijze de trouwe liefde Gods ervaren, dat hij allen, die na hem komen moet toeroepen, om nooit den Heere door enige blijk van wantrouwen te bedroeven, maar Hem den gehelen schat hunner hartelijke liefde te tonen.

25. Uit deze lering komt weer een andere eis voort, gelijk ik in (Psalm 27: 14) mij zelven toegeroepen heb: Zijt sterk, en Hij zal ulieder hart versterken, allen gij, die op den HEERE hoopt, die op Hem wacht 1)!

1) Het geloof was in ‘t Oude Testament nog meer dan in het Nieuwe een wachten van het toekomstige. Het op God gerichte oog der hoop is het wezen van het Oud Testamentische geloof; in het N. Testament is het de immanente (inwonende) bezitting, en nog slechts de openbaring   daarvan   is   voorwerp   der   hoop.   De   wezenlijke   eenheid   echter   van   den Oud-Testamentische genadeweg met den Nieuw-Testamentische stelt ons de volgende 32ste Psalm voor, in zijn Nieuw- Testamentisch-Paulinisch karakter de pendant van Psalm 19..

Zal ik enige der zware plichten vermelden, die ons zijn opgelegd? Het werk van kastijding, de ogen uit te trekken, de handen af te houwen, de voeten af te slaan, denkt gij, dat een lafaard, een man, die geen man van een krachtigen geest is, dit doen zal? Vleselijke lusten te doden is voor een mens alsof het ware zijn eigen lichaam te misvormen! het is een pijnlijk en zwaar werk, gelijk het is hand en voet af te houwen, en ogen uit te steken, zo als Christus en de Apostel  Paulus  dit  noemen.  Bovendien,  er  zijn  in  der  Christenen  harten  vestingen  te beschieten en versterkingen te vernietigen; er zijn hoge heuvels en bergen, die tot den grond moeten geslecht worden; er moeten grachten gemaakt en dalen gevuld worden. Ik maak gene melding  van  heuvels,  die  voor  ons  liggen  op  den  weg  ten  hemel,  welke  wij  moeten beklimmen, en hobbelige rotsen, die wij over moeten gaan, en zonder moed zal zeker het werk, dat op onze handen gelegd is, niet gelukken. Er moeten wallen van Jeruzalem worden hersteld en de tempel moet worden herbouwd. Indien Nehemia geen man ware geweest van een dapperen geest, zou hij nooit dat werk aan den tempel hebben volbracht, noch die zware diensten, die hij ondernomen had. Hoe is dit na toepasselijk op den tegenwoordigen tijd, den tijd der begonnen hervorming. Ik spreek dit niet uit maar laat het aan eigen overdenking over en beveel ter lezing aan Nehemia 4: 17, 18: "die aan den muur bouwden en die den last droegen en die oplaadden waren een ieder met zijne ene hand doende aan het werk en de andere hield het geweer. En de bouwers hadden een iegelijk zijn zwaard aan zijne lenden gegord, en bouwden; maar die met de bazuin blies was bij mij."

PSALM 32.

VAN DE RECHTVAARDIGING.

1. Ene onderwijzing d.i. een leerdicht van David (1 Kronieken 25: 31 )

Onze  Psalm  heeft  zijne  geschiedkundige  aanleiding  in  dezelfde  ervaring  des  harten  van David, waaraan ook Psalm 51 zijn ontstaan te danken heeft, met dit onderscheid slechts, dat Psalm 51 vroeger, nog in den strijd, Psalm 32 eerst na den wederverkregen vrede vervaardigd is (2 Samuel 12: 15 ). Augustinus heeft dezen, gelijk Selneker verhaalt, dikwijls met wenend hart en oog gelezen, en voor zijne in de dien aan den muur tegenover zijn ziekbed laten schrijven, terwijl hij zich in zijne ziekte daarin geoefend en troost gezocht heeft..

Deze Psalm is de blijde boodschap des N.T. in het  O.T., de  boodschap  van genade aan doodschuldigen. David spreekt over zonde, en wie nog niet over zonde geklaagd heeft, die heeft nog niet als mens geklaagd. Wij allen zijn zondaren, en behoeven dezelfden troost. De zondaar is als iemand, die aan den enen kant bedreigd wordt  door het water, en aan den anderen kant door het vuur; maar de Schrift draagt ons door vuur en water heen. In dezen Psalm  vinden  wij  ene  belijdenis  van  zonde,  vervolgens  de  belofte  Gods  en  eindelijk  de vreugde ener begenadigde ziel. De Psalmist stort zich uit in de diepte der bevinding. Mochten wij hetzelfde gevoel in onze harten hebben! De man naar Gods hart had gene andere sterkte, dan dat hij een zondaar, en God zijne toevlucht was. O, laat ons dan met David en met den tollenaar komen voor Gods aangezicht. Paulus was geen overspeler en moordenaar gelijk David, en toch stelde hij zich met David gelijk; hij wilde op gene andere wijze behouden worden dan als de voornaamste der zondaren. Dat is het rechte Evangelische standpunt der gelovigen. Zo moest dan David niet verhinderd worden te vallen, opdat deze heerlijke vrucht der genade voor ons allen daaruit groeien zou. Zo staan ook in de natuur de kostbaarste vruchten op uwe tafel, en van waar zijn ze gekomen? uit de door mest verontreinigde aarde. -En nu er zijn vele wegen, om spoedig tot bepaalde plaatsen te komen; er zijn spoorwegen en andere wegen, die soms onder de aarde en door donkere bergholen heenlopen; zo is er ook een weg, om uit de allerdiepste hellesmart op te stijgen tot in de hoogste hemelblijdschap. En wilt gij dien weg kennen? David heeft hem in dezen Psalm beschreven. In slechts elf minuten (verzen) leggen wij dezen schijnbaar eindelozen weg af..

Met een: "Ik zei, (Psalm 31: 23) zag David in den vorigen Psalm op een troostelozen toestand van zijn inwendig leven terug, uit welken Gods alvermogende genade hem uitgerukt had, en met een: "Ik zei, (32: 6) laat hij ons in dezen Psalm op een godzalig besluit van zijn hart terugzien, dat op eens den ban, die op zijn hart lag, heeft opgeheven. Geluk bij nu den vorigen Psalm sloot met ene opwekking aan allen, die den Heere wachten, om, ook als de toestand wanhopig schijnt, toch niet te wanhopen, zo sluit hij dezen met ene opwekking aan de vromen en rechtvaardigen, om zich te verheugen in hunnen God, wiens goedheid hen omringt. Deze Psalm is de tweede in de rij der zeven boetpsalmen (Psalm 6: 11 ); zijn thema is de kostelijke schat, die uit den afgrond van inwendigen nood is te voorschijn gebracht, de leer, hoe zalig de vergeving  der  zonden  is,  hoe  gemakkelijk,  om  op  den  weg  van  oprechte,  volkomen schuldbelijdenis daartoe te komen, en hoe heilig en vrolijk hij is, die in het bezit daarvan zich in Gods gemeenschap weet.

I.  Vs.  1-5.  Uit  ene  ontzettende  beklemdheid  zijner  ziel,  als  het  ware  op  nieuw  adem scheppende,  begint  de heilige zanger  met  ene zaligprijzing  van  hem,  die vergeving  zijner zonden ontvangen heeft, nadat  hij Gode de eer heeft  gegeven, en in oprechtheid, zonder verberging  zijne  schuld  beleden  heeft;  daarop,  daar  hij  dit  uit  ervaring  van  zijn  eigen inwendig leven spreekt, laat hij ons een blik slaan in de diepte der kwellingen, die hij geleden heeft, zo lang hij nog beproefde zijne misdaad te loochenen; aan deze kwellingen was op eens een einde gekomen, toen de onoprechtheid eindigde en hij zijn hart ontsloot om den Heere zijne overtreding te belijden.

a) Welgelukzalig is hij, wiens overtreding vergeven weggenomen, wiens zonde bedekt is 1) (Leviticus 1: 4 ).

a) Rom. 4: 6, 7.

1) Er is een bedekken  der  zonde  door ontkenning en een bedekken door zich zelven te rechtvaardigen. Ik deed het niet, of: ik deed daar geen kwaad aan. Al deze bedekselen zijn verkeerd;  hij,  die zijne zonde zo  bedekt,  zal niet  voorspoedig zijn.  Maar  er  is een zalig bedekken der zonde; in vergeving van zonde ligt alleen de zaligheid.

De grondtekst drukt duidelijk uit, dat de dichter hier in de eerste plaats op het oog heeft, de losrukking van God, dan de afdwaling van hetgeen Gode behaagt en eindelijk in vs. 2 de overtreding, de misdaad. Verder, eerst wordt er gesproken van opheffing of wegneming, dan van bedekking,  zodat  de heilige God  de zonde niet  meer  ziet,  en eindelijk  van  een  niet toerekenen. Dit is zeker, als God de zonde, de misdaad niet meer ziet, rekent Hij ook niet meer toe. En daarom wordt hier niet gesproken van een rechtvaardigheid uit de wet, maar van een rechtvaardigheid, zonder de werken der wet.

Een bedekte van zonde, is iemand, over wiens zonde voor Gods heilige ogen het deksel der verzoening ligt..

2.  Welgelukzalig  is  de  mens,  dien  de  HEERE  de  ongerechtigheid,  waarin  hij  het  recht verkeerd heeft, de schuld niet toerekent 1), daar Hij haar als ene afgedane zaak wil aanzien, en in wiens geest geen bedrog is2), niet meer die leugen en het bedrog van het natuurlijke hart,  dat  zo  gaarne  de  zonde  loochent,  verkleint,  verschoont,  verontschuldigt  en  in bescherming neemt (Rom. 4: 6 vv. Jes. 38: 17), want alleen bij oprechtheid des harten kan er vergeving zijn.

1) De Psalmist noemt den mens gelukzalig, wiens overtreding vergeven, wiens zonde bedekt is, wiens ongerechtigheid niet toegerekend wordt. Dit  is ene drie-eenheid van uitdrukking, welke veelvuldig in de Schrift voorkomt, als de afdruk van het drievuldige in Gods Wezen. Het woord vergeving is onbepaald. De vraag blijft over: waardoor geschiedt zij? Vergeeft de heilige God maar zo van zelven de zonde, zonder meer, wanneer en aan wie Hij wil, met opheffing van Zijn eigen vonnis over de overtreding? Neen, in God is geen willekeur, Hij kan Zich zelven niet verloochenen. Hij kan Zijn eigen vonnis over de overtreding en over den overtreder (en beiden zijn niet te scheiden) niet opheffen zonder ene algenoegzame reden, en deze is de bedekking, d.i. de verzoening der zonde. Men bedekt iets, dat niet gezien mag worden, door iets, dat wel gezien mag worden, en dat is het bloed van Jezus Christus. Dat bedekt, dat verzoent onze zonde. En hoe is nu het bloed van Jezus Christus zonde verzoenend geworden? Door toerekening onzer zonde aan Hem, den Christus. Omdat de zonde Christus toegerekend is geworden, wordt zij aan degenen die in Christus geloven, niet toegerekend. Of zoudt  gij menen,  dat  in het  grootboek Gods de debetcijfers doorgehaald  of uitgeschrapt mogen worden? Neen, de som, waarvoor wij debet staan, moet op behoorlijke wijze vereffend worden door  haar  op  een ander hoofd over te brengen, en dat  hoofd is Christus, wiens creditkapitaal oneindig is, omdat Hij zo waarachtig God is, als Hij mens is. Daarmee is de rekening  voldaan,  en  wordt  de  schuld  niet  meer  aan  den  oorspronkelijken  schuldenaar toegerekend..

Even als de kinderen zich verbeelden, dat men ze niet ziet, wanneer zij zelf de hand op de ogen leggen en die zo bedekken, dat zij zelf niemand zien, zo meent men ook op dwaze wijze, wanneer men zijne zonde en schande slechts voor zich zelven verbergt, dat men ook voor Gods alziende ogen verborgen zal zijn.

De wortelen van dit bedrog, dat wij reeds aanstonds na den val (Genesis 3: 8 vv.) ontmoeten, zijn de hoogmoed, het gebrek aan vertrouwen op God en de liefde tot zonde. Velen worden daardoor  van  elke  erkentenis  van  hun  zonden  afgehouden;  zij  vervallen  in  Pelagiaanse zelfverblinding,  in  ellende,  en  houden  zich  zelven  voor  zeer  voortreffelijk.  Bij  anderen openbaren zich wel de eerste beginselen van ware zondenkennis, maar zij komen niet aan het verlangde doel, omdat de onoprechtheid hen niet tot de erkenning van de gehele grootte van hun zonde laat komen. Ook diegenen, die werkelijk in den staat der genade gekomen zijn, ontroven door hun onoprechtheid zich zelven dikwijls het heil van de vergeving der zonde, in welker bezit zij door oprechtheid kwamen. Wat hen aan deze verzoeking blootstelt, is hun strenge opvatting van de zonde en van hare verdoemelijkheid voor God, en het bewustzijn van de van God verkregene genade en haren stand; de natuur verzet zich met kracht tegen de diepe verootmoediging, welke juist de kennis en het bewustzijn der zonde met zich voert. Daarom is het wel noodzakelijk, dat men het: "welgelukzalig is hij," dat David hier toeroept uit  eigen  smartelijke  ervaring  van  de  ellende,  die  de  ten  gevolge  van  onoprechtheid onvergevene zonde met zich brengt, recht ter harte neemt..

2) Ziet gij, de vergeving gaat niet buiten ons om. Niet ieder mens heeft deel aan Christus, maar alleen zij, die in Hem geloven, en dat zijn de oprechten Zó noemde Christus Nathanaël. De kern van alle kenmerken, of wij den Heere toebehoren, is dan ook: of wij oprecht zijn in ons hart en in ons geloof voor God en mensen, zonder bedrieglijkheid en bedrog. Niet dat wij ons hart van alle arglistigheid en bedrieglijkheid kunnen of moeten zuiveren, alvorens God ons begenadigt; indien wij tot zolang op de genade moesten wachten, wij zouden heel ons leven  moeten  wachten.  Neen,  maar  wij  moeten  oprecht  en  zonder  bedrog  zijn  in  onze begeerte, om vergeving van zonden te ontvangen, zullen wij die werkelijk verkrijgen. Wie het niet  waarlijk te doen is, om begenadigd te worden, die wordt  niet  begenadigd. "Wilt  gij gezond worden?" ziedaar de vraag van Christus aan ons, welke vraag wij even eenvoudigen oprecht   moeten  beantwoorden  met   ons:  "Ja  Heere!  van  ganser  harte!"  als  de  van dorstversmachtende onze vraag: "Wilt gij drinken hebben?" beantwoorden zou met een: "ja gaarne!".

3. Hoezeer daarentegen, wie zijne schuld niet wil belijden, zich zelven martelt en kwelt, dat heb ik aan mij zelven ervaren. Toen ik dien langen tijd, die er verliep tussen mijnen val en des Profeten woord (2 Samuel 12: 1), zweeg 1), noch mij zelven noch God wilde bekennen, wat kwaad ik deed, toen werden mijne beenderen verouderd, toen werd mijne lichaamskracht verbroken (Psalm 31: 11), in mijn brullen den gansen dag 2), daar mijne ziel onnoembaar veel moest lijden onder de gewetenskwellingen, die zich onophoudelijk verhieven en zich door niets wilden laten smoren.

1) Met den naam van zwijgen wijst hij niet aan de onaandoenlijkheid of de stompheid, maar de  gemoedsbeweging,  die  het  midden  houdt  tussen  dulden  en  niet  te  willen  buigen,  een gemoedsbeweging, die zowel aan deugd als aan ondeugd verwant is..

David wijst hier dus den toestand aan van een gelovige, die bewust van zijn zonde, de zonde niet wil belijden voor zijn God, dewijl hij haar vergoelijkende niet met haar wil breken. Hij heeft er geen vrede mede, maar ook gaat hij er niet mede naar zijn God, om van haar verlost te worden. En dit verwekt een onrust, die zelfs het lichaam aantast, dewijl de vrede des harten gemist wordt.

2) Het is niet altijd goed, dat mensen veel met elkaar spreken over hun zonden, want dat wordt licht ene gewoonte, een roem, ene huichelarij, maar met God moeten wij veel spreken over onze zonden. David zweeg in het eerst. Zijn geweten had wel gene rust; zijn gebeente verouderde of dorde uit; hij vermagerde wel, ja hij brulde, hij schreeuwde zijn jammer uit den gansen dag; maar toch hij verzweeg wat hij had moeten zeggen; hij beleed zijne zonden niet. Het gaat hiermede als met ene ziekte, die benauwdheid veroorzaakt. Als deze niet behoorlijk naar buiten komt, zodat men lucht krijgt, dan hoopt zich de ziektestof op, en werpt zich met kracht op een of ander edel levensdeel. In het lichamelijke is men in zulk een geval ziek, of men heeft zware pijn; men heeft gene rust dag of nacht; men roept, men kermt het uit; doch komt men nu aan het zweten (in het geestelijke: komt men aan het spreken) dan komt het kwade naar buiten, en men krijgt lucht, de pijnen gaan weg en men wordt weer gezond. Men houde dan de poriën van het hart open, en zorg, dat het hart gedurig zijne ziektestof naar buiten werpe door veel met God te spreken over onze zonden, door ze voor Hem te belijden..

4. Want Uwe hand o Heere! die mij in die stem des gewetens deed gevoelen, hoezeer ik Uwen toorn en Uwe ongenade verdiend had, hoezeer ik mij daartegen verzette, Uwe hand was dag en nacht zwaar op mij, ik zag U niet anders dan alsof gij voor mij stondt met een knots gewapend, ieder ogenblik gereed de vreselijke dreigingen van Uw gericht (Deuteronomium 28: 15 vv.) aan mij ten uitvoer te leggen; ik kon mij niet meer verheugen in Uwe genadige belofte (2 Samuel 7: 12 vv.), maar moest altijd aan den ondergang van Saul en van zijn huis denken, alsof die ene profetie van mijn lot ware geworden; dan brandde mij een vuur van angst in het binnenste, mijn sap werd veranderd in zomerdroogten, wanneer de zonnestralen verzengend heet op de aarde branden 1). Sela 2).

1) Het is ene waarheid, vergeving is ontwijfelbaar verbonden aan belijdenis. Tantum valent tres syllabae: Pec-ca-vi zei Augustinus: "van zo groot ene kracht zijn deze drie lettergrepen" in  het  Latijn,  bij  ons  drie  woorden,  als  met  een  gebroken  hart  wordt  geuit:  "Ik  heb gezondigd."

Indien  God  degenen,  die  Hij  begenadigd  heeft,  zo  zwaar  kastijdt,  hoe  gestreng  zal  Hij degenen niet straffen, die Hij niet begenadigde?

Zijt gij met David en alle heiligen een arm zondaar, zo doe ook met hen ware boete.

Alles is niets, als de communicatie tussen God en ons maar open blijft.

2) Het gezang zwijgt, daarentegen verheft zich de muziek en doet het hare, om de helse pijn van het ontwaakte geweten bij een nog niet verbroken hart te schilderen..

5. Mijne zonde maakte ik U bekend, en mijne ongerechtigheid  bedekte ik niet, gelijk de huichelaars doen (Job 31: 33), en ook ik gedaan had. Ik zei, ik nam eindelijk het besluit: Ik zal a) belijdenis van mijne overtredingen 1) doen voor den HEERE, gelijk ik aanstonds deed, toen  Nathan  mij  mijne  zonden  voorhield  2)  (2  Samuel  12:  13);  en  Gij  vergaaft  de ongerechtigheid mijner zonde 3) (2 Samuel 12: 13). Sela 4).

a) Spreuken 28: 13. 1 Joh. 1: 9.

1)  Dezelfde  uitdrukkingen,  die  in  vs.  1  en  2  voorkwamen,  vinden  wij  weer  in  dit  vers: overtreding, zonde, ongerechtigheid. De maat der zonden vergeving richt zich nauwkeurig naar de mate der zondenbelijdenis; slechts voor dien wordt de zonde bedekt, die ze zelf niet meer verheelt.

God spreekt tot ons in de ordeningen der natuur, in alle gangen der geschiedenis. In dit alles spreekt Hij tot ons van Zijne heiligheid  en van onze onheiligheid, onze zonde. Dit is het onwillekeurig  gevoel,  dat  elk  oorspronkelijk,  nog  niet  door  valse  beschaving  afgestompt menselijk hart bevangt. Bij voorbeeld, de Griekse wereldbeschouwing spreekt zeer sterk dit besef in hare edelste woordvoerders uit. Bij hun oude treurspeldichters en wijsgeren vindt men uitspraken omtrent de zonde, omtrent den vloek des noodlots, die ten gevolge der zonde over de wereld en de mensen ligt, uitspraken zo sterk en somber, dat de oppervlakkigheid dergenen, die heden ten dage de grens tussen goed en kwaad pogen uit te wissen, in de verte hare diepe waarheid niet vat. Aan dat knellend besef kan de mens op twee wijzen trachten te ontkomen. Hij kan het trachten te loochenen, en hij kan er van verlost worden. De eerste weg is de gemakkelijkste. Daarom kiezen hem de meesten. Zij verklaren,  dat  in deze sombere raadselen der natuur en der mensenwereld zich niet de heiligheid, maar slechts de nog niet van ons doorschouwde grootheid, de onbegrijpelijkheid Gods openbaart. Maar, zeggen zij, hadden wij volkomen kennis,  het  zou  opgehelderd zijn.  Het  kwaad,  de zonde,  is slechts onvolmaaktheid,  het  is  slechts  betrekkelijk.  Deze  wereldbeschouwing  geeft   een  sterk sprekend gevoel van vrede (?). De strijd is verdwenen, althans van zijn scherpsten prikkel beroofd. Hoor hen, die na ene opgelegde orthodoxie, welke geen leven in hen geworden is, te hebben aangekleefd, nu tot de "moderne" beschouwing gekomen zijn. Hoe opgeheven is hun stemming. Hoe gaan zij daar heen in het volle besef van nu hunner natuur geen geweld meer aan  te  doen,  van  nu  geheel  vrij  en  natuurlijk  te  zijn!  Hoe  veel  edele  (?)  vruchten  van zelfverloochenende (?), ja ons, die den Christus der Schriften belijden, maar al te dikwijls beschamende liefde (?),  bloeien op  dezen grond.  Ja! gevoel van vrede hebt  gij,  maar  de werkelijkheid van den vrede niet. Gij gevoelt  u gelukkig, maar gij zijt  het  niet, gelijk in Bulwer’s  "laatste  dagen  van  Pompeji"  de  man,  die  daags  vóór  de  uitbarsting  van  den Vesuvius,   de   aansporing   om   te   vluchten   met   een   glimlach   der   kalme   gerustheid beantwoordde, zich uiterst gelukkig op zijne schone villa gevoelde, doch enige uren later was hij verzengd. Deze beschouwing maakt God tot een leugenaar in dezen zin: het gehele bestuur Gods in natuur en mensenwereld loopt uit op Christus, kruis. Het spreekt van heiligheid Gods en verdoemelijkheid der mensen. Wie nu de zonde ontkent (hetzij hij het woord late staan,

hetzij niet), hij maakt God tot een leugenaar. Hij laat toch als onverklaard niet alleen, maar als onverklaarbaar het "zuchten der creatuur" en het offer van Christus staan. God roept met al Zijne  leidingen  in  de  wereld:  O  mens,  Gij  zijt  onrein  en  hebt  verzoening,  vernieuwing nodig-deze mens zegt: niet alzo, alleenlijk opheldering en verbetering behoeven wij. Dit is een spot met de werkelijkheid..

2) David belijdt zijne zonden vrijwillig aan God, omdat hij de overtuiging heeft, dat deze hem helpen kan en zal, terwijl de afgeperste bekentenis van den goddeloze met wanhoop en met morren tegen God verbonden is (1 Samuel 15: 30. MATTHEUS. 27: 3 vv.). Tot zulk een vertrouwen zich te verheffen moest onder het Oude Verbond oneindig moeilijker zijn, dan onder het  Nieuwe Verbond,  waar  wij in de barmhartigheid Gods in Christus en in Zijne verdienste de oorzaak onzer rechtvaardiging aanschouwen. Wanneer wij daar om toeven tot de vergevende genade Gods onze toevlucht te nemen, zo is onze schuld veel groter dan die van David..

3) Nauwelijks is het woord op de tong, of de wonde in het hart wordt geheeld.

Christen! acht de reis naar den hemel niet te ver; de gehele weg daarheen is gene schrede breed (Luk. 23: 42 vv.). Kurie eleison.

4)  Het  Sela  hier  is  een  tegenspel van  het  vorige  vs.4;  daar  droevige  klachten  over  den zondaar, die zich te vergeefs afmartelt, hier een blij vreugdegeklank over de zalige ervaring van hem, die zijn hart voor God uitstort-een muzikaal Ja en Amen op de grote waarheid der rechtvaardigende genade..

6.

II.  Vs.  6-10.  David  spreekt  hierop  de  verwachting  uit,  dat  ieder  vrome,  door  de  hier uitgesprokene ervaring geleerd, zich ter rechter tijd tot God zou wenden en alzo het dreigend gericht ontvluchten. Hij beschrijft de heerlijkheid van den tegenwoordigen staat der genade, waarin hij zich verheugt in goddelijke bescherming, hulp en leiding. Hij richt, zijne belofte vervullende, dat hij de overtreders Gods wegen zou leren, tot deze de eerste vermaning, om toch niet in dwaasheid en verblinding God te wederstreven, maar gewillig het trekken Zijner genade te volgen, daar zij zich anders vele smarten zouden veroorzaken, terwijl hij, die zich den Heere  toevertrouwt, Hem zijne zonde beleidt  en zijne genade zoekt, ook door Zijne goedheid omringd wordt.

6.  Hierom,  als  tot  vergelding,  dat  Gij  naar  Uwe  tegemoet  komende  genade  op  mijne schuldbelijdenis  aanstonds  de  vergeving  der  zonde  hebt  laten  volgen,  zal U  ieder  heilige aanbidden,  om vergeving  smeken  in  vindenstijd  1),  ter  rechter  tijd  en  niet  eerst  lang  in stilzwijgen over de misdaad voortleven; ja, daar zij zolang Gij nog te vinden zijt,  U ook werkelijk zoeken en, vóórdat de dag des toorns aanbreekt, de reddende genade aangrijpen, in enen overloop van grote wateren, zullen zij, die alles overstromende gerichten Gods, hem niet aanraken (Joh. 5: 24); wanneer alles op ons aanstroomt om ons te overweldigen, zullen wij er nochtans gene schade door lijden.

1) "Ieder heilige" -en hier wordt  van  zondaars gesproken? Wie een rechte, een oprechte zondaar  is,  is  een  heilige:  zijne  zonden  zijn  hem  vergeven.   Hij  is  bekleed  met  de gerechtigheid van Christus. Deze is de welaangename tijd; de tijd, waarin de genade van het Evangelie ons wordt aangeboden. Zo was de komst van Jezus te Jericho de vindenstijd voor de twee blinden, en zij maakten er gebruik van, en werden behouden..

7. Over zulk ene zalige zekerheid verheug ik mij dan ook in mijnen wederverkregen staat der genade, daar ik tot  U mag spreken: a) Gij zijt mij ene Verberging, en, daar ik tegen alle gevaren mij met het gebed kan wapenen, Gij behoedt mij voor benauwdheid, Gij omringt mij met vrolijke gezangen van bevrijding; aan alle zijden, waarheen ik mij ook wende, zie ik mij van enkel gejubel omgeven. Sela.

a) Psalm 27: 5; 31: 21.

8. Wederom spreekt de Heere tot mij in deze gemeenschap der genade, die tussen hem en mij bestaat: Ik zal u onderwijzen, en u leren van den weg, dien gij gaan zult. Ik zal raad geven, Mijn oog zal op u zijn, de zorgvuldigste leiding zal Ik u schenken.

Na gerechtvaardigd te zijn, wordt men geleid, onderwezen, geoefend, opgevoed, en dat is het werk  van den Heiligen Geest,  want  de Vader  openbaart  Zich in den Zoon,  en  de  Zoon openbaart Zich door den Heiligen Geest, en de Heilige Geest openbaart Zich in de gelovigen, en zo is alles uit Eén en tot Eén. Doch deze dingen moeten ondervonden worden. Zo lang de waarheden Gods voor ons enkel in letter op het papier staan, of in woorden, die een ander uitspreekt, bestaan, hebben wij er niets aan. Ons hart zelf moet er ondervinding van hebben. Ieder, die bekeerd is, heeft het ondervonden en ondervindt het  onophoudelijk, dat Vader, Zoon en Heilige Geest één enig God is, die leeft en regeert, in eeuwigheid; die het ontkent levert daarmee enkel het bewijs, dat hij den Geest van God niet heeft (1 Joh. 4: 13-15). -Wij zien het, met de kwijtschelding der oude schuld geeft God nieuwe kapitalen van belofte. Is God niet meer dan koninklijk mild? Als de koning gratie verleent, dan bestaat deze in de verandering van ene doodstraf in ene andere, die het naast aan den dood is, en dit kan niet anders. Een koning kan een misdadiger niet aan de maatschappij teruggeven, maar God, die den zondaar, met kwijtschelding zijner schuld, tegelijk weet te bekeren, vergeeft volkomen en herstelt niet alleen den schuldige in zijnen vorigen staat, maar plaatst hem nog hoger dan hij te voren stond..

Treffend  wordt  hiermede aangeduid,  hoe het  geweten in Gods gemeenschap steeds fijner gevoelt,  de levenswandel voorzichtiger  wordt  geleid,  des Heren Woord getrouwer  wordt geraadpleegd, en naar de stem Zijns Geestes meer opmerkzaam wordt geluisterd..

Die drievoudige herhaling: "Ik zal onderwijzen, Ik zal leren, Ik zal raadgeven" leert ons de drie werkzaamheden van een goed leraar: ten eerste moet hij het volk den weg des behouds leren kennen, ten tweede hen voorgaan, ten derde over hen en hun wegen waken..

9. En nu, o mensenkinderen, heb ik ook, gelijk het opschrift van den Psalm zegt (vs. 1), ene onderwijzing voor u, met welke ik aan mijne belofte (Psalm 51: 15) voldoe. Weest niet gelijk

een paard, gelijk een muilezel, hetwelk geen verstand heeft, dieren, die ver beneden u staan. Onderscheidt u van het dier a), welks muil men breidelt met toom en gebit, opdat het tot u niet genake, (liever: wanneer het tot u niet wil komen, niet naar uwe stem wil luisteren). Gij zoudt  aan  die  redeloze  dieren  gelijk  zijn,  wanneer  gij  op  middelen  van  geweld  wildet wachten, voordat gij u tot den Heere wildet laten geleiden.

a) Spreuken 26: 3. Jak. 3: 3.

Ik meen toch, dat God Nebukadnézar gebit en toom in den muil legde en alzo het trotse dier temde (Dan. 4). Ik meende, dat God Manasse gebit en toom in den muil legde, toen hij in ijzeren ketenen gevangen lag en gaarne de knieën voor God gebogen had, om van de ijzeren boeien los te komen (2 Kronieken 33: 9 vv.). Den hoogmoedigen koning Faraö dwong onze lieve God door verachtelijke schepselen, door kikvorsen, luizen, sprinkhanen en legde alzo het trotse paard een wonderlijk gebit in den muil..

Wanneer wij er ons niet in voegen, om God gewillig te dienen, zo moeten wij toch eindelijk, of wij willen of niet. Degene, die uit Gods gewilligen dienst loopt, valt in Zijnen gedwongen dienst; daarom bad die nauwgezette man: "Leid mij, o God! den weg, dien Gij verkozen hebt; wanneer ik echter niet wil, dan is niets beters, dan dat ik gedwongen werd".

David gebruikt dit beeld, om daarmee te doen uitkomen, dat alzo de zondaar ook niet tot God wil komen, ofschoon de Heere er recht op heeft, tenzij hij door innerlijke smart overmand, door de genade Gods tot waarachtige bekering komt, en alsdan nadert tot de voetbank van Zijn troon.

10. Daarmee zoudt gij uzelven slechts grote smarten veroorzaken, want de goddeloze, die den Heere en Zijne genade veracht, heeft vele smarten, maar die op den HEERE vertrouwt, dien zal, gelijk mijn voorbeeld bewijst, de goedertierenheid omringen.

De goddelozen willen wel gaarne van alles een kruis maken, wat hun door God ter straffe wordt toegezonden, maar het is dien naam niet waard, het is niets dan ene ezelsroede.

Het kruis der gelovigen is ene vaderlijke roede ten goede, tot tucht en onderwijzing en heeft een vrolijk einde..

Hij zal omringd zijn van genade, gelijk iemand omringd is van de lucht, van het zonlicht. Hij zal genade en goedertierenheid vinden overal, te huis en daar buiten, bij dag en bij nacht, in gezelschap  en  in  eenzaamheid,  in  ziekte  en  gezondheid,  in  leven  en  dood,  in  tijd  en eeuwigheid. Hij zal wandelen te midden van genade, hij zal sterven te midden van genade; hij zal leven in ene betere wereld te midden van eeuwige goedertierenheid.

10. Daarmee zoudt gij uzelven slechts grote smarten veroorzaken, want de goddeloze, die den Heere en Zijne genade veracht, heeft vele smarten, maar die op den HEERE vertrouwt, dien zal, gelijk mijn voorbeeld bewijst, de goedertierenheid omringen.

De goddelozen willen wel gaarne van alles een kruis maken, wat hun door God ter straffe wordt toegezonden, maar het is dien naam niet waard, het is niets dan ene ezelsroede.

Het kruis der gelovigen is ene vaderlijke roede ten goede, tot tucht en onderwijzing en heeft een vrolijk einde..

Hij zal omringd zijn van genade, gelijk iemand omringd is van de lucht, van het zonlicht. Hij zal genade en goedertierenheid vinden overal, te huis en daar buiten, bij dag en bij nacht, in gezelschap  en  in  eenzaamheid,  in  ziekte  en  gezondheid,  in  leven  en  dood,  in  tijd  en eeuwigheid. Hij zal wandelen te midden van genade, hij zal sterven te midden van genade; hij zal leven in ene betere wereld te midden van eeuwige goedertierenheid.

11.

III. Vs. 11. Ten slotte roept de heilige zanger degenen, die hij in ‘t begin van den Psalm zalig geprezen heeft, tot vreugde in den Heere en tot luide jubelliederen op.

11. Verblijdt u in den HEERE, met wien gij in gemeenschap staat, en verheugt u over al den zegen, welke uit die gemeenschap voortvloeit, gij rechtvaardigen! en zingt vrolijk, van Zijne genade en heerlijkheid, die gij dagelijks ondervindt, alle gij oprechten van harte!

O mens! waar zijt gij? Verbergt gij u nog in de holen der zonde en maakt gij daarbij het ontkennen  en  verzwijgen  tot  uwe  bescherming  en  uwe  toevlucht?  Of  zijt  gij  bij  ware erkenning en verkregene vergeving der zonden onder Gods bescherming (vs. 7) gekomen?

In het begin van dezen Psalm heeft de boeteling, gebogen onder het gevoel van zijne ellende ten gevolge van zijne zonde, den zegen des rechtvaardigen verheven. Hij doet weer hetzelfde op het  einde door een blij gevoel van zijn vergeving en herstelling tot  dezen gelukkigen toestand. Laat ons, o Heere Jezus! in U en in Uwe redding ons verblijden, zo zullen wij ons inderdaad verheugen.

2. Looft den HEERE met de harp, de cither; psalmzingt Hem met de luit en het tiensnarig Instrument, op de tiensnarige harp. (1 Kronieken 25: 31 ).

PSALM 33.

DE VREUGDE VAN ONS HART BESTAAT IN HET PRIJZEN VAN GOD WELDADEN.

Amyraldus (eigenlijk Moyse Amyrat overl. 1664 als prediker en professor te Saumur) merkt bij  onzen  Psalm  aan:  "De  schrijfwijze  is  liefelijk,  vloeiend,  gematigd,  zonder  dichterlijke uitweidingen  en  bijna  zonder  enige  figuur,  ten  minste  zonder  de  zodanige  die  enige moeilijkheden veroorzaken." Dit verschil van karakter met de overige Davidische Psalmen, verbonden met de omstandigheid, dat in vs. 10 vv. schijnt bedoeld te zijn op het terugkeren uit de Babylonische gevangenschap, heeft niet weinige uitleggers tot het vermoeden geleid, dat wij hier een psalm hebben niet van David, maar uit den eersten tijd van het terugkeren uit

de ballingschap. Intussen is het toch aan de andere zijde zeer onwaarschijnlijk, dat bij de Davidische liederen van het eerste Psalmboek een lied van zo laten oorsprong zou gevoegd zijn; de verzamelaars hebben den Psalm zonder twijfel voor Davidisch gehouden; van deze opvatting gaan wij dan ook bij onze verklaring uit.

Met het slotwoord in Psalm 32: 11 heeft David zich den overgang tot en thema voor een nieuwen Psalm gemaakt, dien hij bijna met dezelfde woorden begint. De aansporing, die hier tot het geslacht der rechtvaardigen en der vromen gericht is, dus tot de gemeente op aarde, staat weer in betrekking tot de aansporing aan de gemeente in den hemel (Psalm 29: 1 v.), en opent een gedachtegang verwant aan dien in genen Psalm.

I. Vs. 1-11. Zij, de gemeente op aarde, heeft dezen stand in het rijk der genade door hetgeen de Heere gedaan heeft, door Zijne openbaring in Zijn woord, wordt haar hart ontbrand tot lof van God; eerst daardoor wordt zij bekwaam zijne heerlijkheid te prijzen, ook in het rijk der natuur, en Zijne gedachten en oordelen ten opzichte der wereldgeschiedenis te verstaan.

1. Gij rechtvaardigen 1)! leden van Gods uitverkoren volk, die werkelijk in gemeenschap des geloofs  met  Hem leeft  en bij ervaring  weet,  wat  gij aan Hem hebt,  zingt  vrolijk  in den HEERE a); lof betaamt den oprechten (Psalm 32: 2 ).

a) Psalm 64: 11; 97: 12; 147: 1.

1) David zegt niet tot alle mensen, dat zij zich moeten verheugen. Neen, de Schrift weet niets van die algemeenheid, waarvan men thans alleen wil weten. Zij begrenst al het goede der ziel en  der  toekomst  tot  de  rechtvaardigen,  dat  is  tot  de  gerechtvaardigden;  want  andere rechtvaardigen kent de Schrift onder de kinderen der mensen niet. Alleen de Godmens is de Rechtvaardige, uit kracht Zijner eigene heiligheid..

2. Looft den HEERE met de harp, de citer; psalmzingt Hem met de luit en het tiensnarig Instrument, op de tiensnarige harp. (1 Kronieken 25: 31 ).

3. a) Zingt Hem een nieuw lied, dat uit een met dank vervuld hart komt en alle vorige liederen tracht te overtreffen (Psalm 40: 4; 96: 1; 98: 1. Openbaring 5: 9 speellieden (1 Samuel 16: 17) tot Zijnen dienst, met vrolijk geschal, bij het geluid der bazuinen en trompetten.

a) Psalm 40: 4; 96: 1; 98: 1; 144: 9. 5: 9; 14: 3.

Een nieuw lied is zulk een, dat dadelijk het hart ontwelt. Gods heerlijkheid is elke morgen nieuw; wij kennen haar niet  slechts van horen zeggen en uit  de  geschiedenissen van den ouden tijd; zo mogen wij alzo ook niet maar het oude lied herhalen. Het is een treurig teken van het verval der kerk, wanneer zij aan den eis: Zingt Hem een nieuw lied, niet meer kan voldoen; des te zorgvuldiger moet zij dan zijn in ‘t bewaren van hare oude liederen..

Tot een nieuw lied behoort ook een nieuw hart..

Nu begint het hoofdgedeelte, of om zo te zeggen, de romp van het lied. De opwekking tot lof van God wordt aangedrongen door de voorstelling van Zijne lofwaardigheid. a) als van den God der openbaring in het rijk der genade, vs. 4 en 5; b) als van den wereldschepper in het rijk der natuur, vs. 6-9; c) als van den onweerstaanbaren gebieder in de geschiedenis, vs. 10 en 11..

4. Want des HEREN woord, dat zo vele heerlijke beloften bevat, is recht, is zeker, is waarlijk gemeend, zodat  Hij niets toezegt, wat  Hij niet  houden wil, en al Zijn werk al Zijn doen getrouw (Numeri 23: 19).

5. Hij heeft a) gerechtigheid en gericht lief; Hij richt al Zijn werk naar des mensen gedrag en stelt een perk aan alle onrechtvaardige verdrukking; de aarde die Hij tot ene "goedhartige moeder" gemaakt heeft, welke ons dagelijks voedt en allerlei rijkelijk te genieten geeft (1 Tim. 6: 7), is vol van de goedertierenheid des HEREN 1), (Psalm 119: 64).

a) Psalm 45: 8. Hebr. 1: 9.

1) Ofschoon Gods gerechtigheid, om Zijn Naam groot te maken, prikkel genoeg moest zijn, is echter Zijne goedheid een nog scherper prikkel, dewijl naarmate iemand Hem ervaart als den Algoede  en  Barmhartige,  hij meer  wordt  aangezet  om  Hem  te  vrezen.  Verder  over  alle goedertierenheid Gods spreekt hij, welke Hij verspreidt over het gehele menselijk geslacht. Daarom zegt  de Profeet,  dat  waarheen wij onze ogen ook  wenden,  wij die wijd  en zijn ontmoeten..

1) Hij had, indien het Hem behaagd had, elke zaak, die wij proefden, bitter, alles wat wij zagen, walgelijk,  alles wat  wij aanraakten, een angel, elke reuk een stank, elke toon een wanklank kunnen maken.

6.  En  gelijk  Zijne  goedheid  de  aarde  voornamelijk  tot  plaats  harer  openbaring  heeft,  zo openbaart zich weer Zijne almacht op het heerlijkst aan den hemel en op de aarde bijzonder aan de zee. Door het woord des HEREN zijn de hemelen gemaakt 1), in die heerlijke gedaante en volledige schoonheid (Genesis 1: 1), en door den Geest Zijns monds, die aan de dode stof leven en adem inblaast, al hun heir 2), dat zowel in zichtbare als onzichtbare machten bestaat (Psalm 24: 10. 1 Samuel 1: 3 ).

1) Reinh. Bakius (de standvastige en verstandige leraar van Maagdenburg en Grimma in den dertigjarigen oorlog) maakt bij ons vers de opmerking: "De grote schilders en beeldhouwers der ouden waren gewoon op hun meesterstukken den bescheiden titel te plaatsen: "Apelles, Polycletus maakte het" om door dit imperfectum (onvolmaakt verleden tijd) uit te drukken, dat het ten allen tijde geoorloofd was, het te verbeteren, wanneer aan hun werk iets ontbrak; daar  echter  aan  Gods  werk  niets  ontbreken  kan  wordt  hier  gezegd:  "de  hemelen  zijn gemaakt.".

Laat iemand ene wereld maken, zei Augustinus, en hij zal een God zijn; daarom heeft ook de Kerk tot haar eerste geloofsartikel gemaakt: Ik geloof in God den Vader, den Almachtige, Schepper des hemels en der aarde.

2) De verhevenheid van dit woord van den Psalmist heeft ook de heidense dichter Longinus (een Platonist uit Athene, geb. 213 na Chr.) in zijn geschrift peri ufouv (over het verhevene) erkend..

7. Hij, de Heere, vergadert de wateren der zee als op enen hoop, zodat zij zich niet meer over de gehele aarde kunnen uitstorten, gelijk dit in den beginne was (Genesis 1: 2, 9 v. Psalm 104: 9); Hij stelt den afgronden, de diepe stromen, den bruisenden watermassa’s schatkameren 1), diepten waar zij als in kameren bewaard en ingesloten zijn.

1) De dichter verheerlijkt hier den Heere als den Schepper der wereld en daarom wijst hij op die grote wonderen, den hemel boven ons en de zee beneden. Gelijk de korenhoop uitsteekt boven de aarde, alzo steken ook de golven, vast te zamen gehouden, boven het vaste land uit. Het is duidelijk, dat hier onder schatkameren verstaan moeten worden, de bedding der zee.

8. Laat de ganse aarde zulk  ene almacht erkennen en voor den HEERE vrezen; laat alle inwoners van de wereld, die niet tot het ware volk van God behoren, voor Hem schrikken 1).

1) Alle kinderen der mensen moeten hierdoor tot Gods ere en dienst genoopt worden. Deze macht  vervulle  hen  met  ontzag,  gelijk  het  eeuwig  Evangelie,  dat  als  een  reden  opgeeft, waarom men God dienen en aanbidden moet, omdat Hij, n.l. hemel, aarde en zee geschapen heeft..

9. Want, gelijk de geschiedenis der wereldschepping in Genesis 1 zo duidelijk toont, en het wonder van het onderhouden der wereld nog dagelijks bekend maakt, Hij spreekt en het is er, wat Zijn mond gesproken heeft; Hij gebiedt en het staat er, wat Hij met Zijn bevel in wezen roept, gelijk een gehoorzame dienaar, dien zijn heer roept (Psalm 119: 91).

Wat kan ene macht niet doen, die door een woord de wereld gemaakt heeft? (Rom. 4: 17)..

Geen geschapen macht, hoe groot en hoe hardnekkig, om hem tegen te staan, kan hem in genendeel of opzicht, in de uitvoering van Zijn werk verhinderen. Gene omwentelingen van tijden kunnen Hem van maatregelen doen veranderen, en in allerlei geval, zelfs hoe verbaasd het ons mag voorkomen, wordt Zijn eeuwige Raad vervuld en niets kan dit ooit voorkomen. Welk een vermaak moet dan de godvruchtige ziele bevangen, als zij deswege God de ere en den lof toebrengt, hoe gerust en vergenoegd moet dit Opperbestier der Godheid vervullen, haar doen zijn, in alle hare omstandigheid, als wetende, dat Zijne oneindige Wijsheid zorge voor hen draagt!.

10. Welke macht Hij over de kinderen der mensen heeft, bewijst Hij door de wijze, waarop Hij de wereld regeert a). De HEERE vernietigt den raad der heidenen, wanneer de vijanden der Kerk menen, dat zij tonnen vol schranderheid in hun beraadslagingen hebben, dan boort

Hij een gat in den bodem, of Hij slaat dien in elkaar; Hij breekt de gedachten der volken, zodat zij in hare uitkomst blijken gedachten der onmacht te zijn.

a) Jes. 19: 3.

11. Maar a) de raad des HEEREN bestaat in eeuwigheid, de gedachten Zijns harten, die het heil van Zijn volk en daarin het heil der wereld bedoelen, bestaan van geslacht tot geslacht. Wie toch zou Zijne hand kunnen afwenden?

a) Spreuken 19: 21; 21: 30. Jes. 14: 24; 46: 10.

Al wilden alle duivels tegenstand bieden, zo zal toch zonder twijfel God nooit teruggaan; wat Hij Zich voorgenomen heeft en wat Hij wil hebben, dat moet toch eindelijk tot zijn doel komen..

12.

II. Vs. 12-22. Hier is niet alleen de heerlijkheid des Heeren op zich zelf, welke de gemeente moet dringen en bewegen tot Zijnen lof; zij is toch Zijn volk, het volken Hem, onder wiens bijzondere Voorzienigheid alles op aarde staat; zij heeft aan Hem ene sterkere bescherming, dan de grootste wereldse macht zijn zou. Zij is zijn oogmerk en het doel van al Zijne wegen, en  daarom onder  Zijne  regering  zo  veilig  en  geborgen,  dat  geen  doodsgevaar  haar  mag verschrikken; zij heeft slechts nodig Hem als hare hulp en haar schild te erkennen, en ook in Hem de bron harer vreugde te bezitten, haar geloof en Zijne genade komen elkaar tegemoet.

12. a) Welgelukzalig is het volk, diens God de HEERE is; het volk, dat Hij zich ten erve verkoren heeft.

a) Deuteronomium 33: 29. Psalm 65: 5; 144: 15.

Dit is de hoofdzin, die voorop gesteld is, op welken het volgende betrekking heeft. "Volk van God-wil David zeggen-laat  u toch niet  door de wereld overreden, als ware  de troon, op welken uw Koning hoog boven de aarde troont, een leuningstoel! Neen het is een troon, een rechterstoel,  van  welken  met  verheven  blik  de  lotgevallen  der  wereld  geregeerd  worden. Geloof slechts vast, volk van God! dat alles onder den openbaren of verborgen invloed van Zijne macht  staat; niet  slechts de werken der mensen, van welke  het  duidelijk is, dat  de uitkomst nooit in hun handen licht, maar zelfs de opwellingen van hun harten, die Hij met blindheid  kan  slaan;  het  verstand  der  verstandigen  kan  Hij  dwaas  en  de  harten  der onmondigen wijs maken. Volk van God! geloof den schijn niet, volgens welken de koningen veldslagen winnen door hun macht en de krijgslieden door hun paarden, dat alles is slechts schijn. Want daar alles, wat op aarde kracht en macht heeft, deze slechts ter leen heeft van Hem, die de wereld regeert, zo kan Hij die terugnemen, wanneer Hij wil en geven aan wien Hij wil; zo werden alle overwinningen op aarde slechts door Zijne kracht behaald.".

1) Passend volgt dit vers op het voorgaande, dewijl er weinig voordeel aan was, wat hij over de eeuwigdurendheid van den Raad Gods had gezegd, indien dit niet op ons betrekking had. Derhalve de Profeet uitroepende, dat zij gelukkig zijn,  die God in Zijn bescherming heeft genomen, Wiens Raad hij zo even in herinnering heeft gebracht, zegt ons nu, dat deze niet verborgen is, maar van kracht is en gezien wordt tot het heil der Kerk. En zo zien wij, dat niet zij, die koud de macht Gods in beschouwing nemen, maar die er hun gebruik van maken voor het tegenwoordige, eerst in waarheid erkennen, dat Hij is de Bestierder der wereld..

12.

II. Vs. 12-22. Hier is niet alleen de heerlijkheid des Heeren op zich zelf, welke de gemeente moet dringen en bewegen tot Zijnen lof; zij is toch Zijn volk, het volken Hem, onder wiens bijzondere Voorzienigheid alles op aarde staat; zij heeft aan Hem ene sterkere bescherming, dan de grootste wereldse macht zijn zou. Zij is zijn oogmerk en het doel van al Zijne wegen, en  daarom onder  Zijne  regering  zo  veilig  en  geborgen,  dat  geen  doodsgevaar  haar  mag verschrikken; zij heeft slechts nodig Hem als hare hulp en haar schild te erkennen, en ook in Hem de bron harer vreugde te bezitten, haar geloof en Zijne genade komen elkaar tegemoet.

12. a) Welgelukzalig is het volk, diens God de HEERE is; het volk, dat Hij zich ten erve verkoren heeft.

a) Deuteronomium 33: 29. Psalm 65: 5; 144: 15.

Dit is de hoofdzin, die voorop gesteld is, op welken het volgende betrekking heeft. "Volk van God-wil David zeggen-laat  u toch niet  door de wereld overreden, als ware de troon, op welken uw Koning hoog boven de aarde troont, een leuningstoel! Neen het is een troon, een rechterstoel,  van  welken  met  verheven  blik  de  lotgevallen  der  wereld  geregeerd  worden. Geloof slechts vast, volk van God! dat alles onder den openbaren of verborgen invloed van Zijne macht  staat; niet  slechts de werken der mensen,  van  welke het  duidelijk is, dat  de uitkomst nooit in hun handen licht, maar zelfs de opwellingen van hun harten, die Hij met blindheid  kan  slaan;  het  verstand  der  verstandigen  kan  Hij  dwaas  en  de  harten  der onmondigen wijs maken. Volk van God! geloof den schijn niet, volgens welken de koningen veldslagen winnen door hun macht en de krijgslieden door hun paarden, dat alles is slechts schijn. Want daar alles, wat op aarde kracht en macht heeft, deze slechts ter leen heeft van Hem, die de wereld regeert, zo kan Hij die terugnemen, wanneer Hij wil en geven aan wien Hij wil; zo werden alle overwinningen op aarde slechts door Zijne kracht behaald.".

1) Passend volgt dit vers op het voorgaande, dewijl er weinig voordeel aan was, wat hij over de eeuwigdurendheid van den Raad Gods had gezegd, indien dit niet op ons betrekking had. Derhalve de Profeet  uitroepende, dat zij gelukkig zijn, die God in Zijn bescherming heeft genomen, Wiens Raad hij zo even in herinnering heeft gebracht, zegt ons nu, dat deze niet verborgen is, maar van kracht is en gezien wordt tot het heil der Kerk. En zo zien wij, dat niet zij, die koud de macht Gods in beschouwing nemen, maar die er hun gebruik van maken voor het tegenwoordige, eerst in waarheid erkennen, dat Hij is de Bestierder der wereld..

13. De HEERE, de alwetende Regeerder der wereld, schouwt uit den hemel (Psalm 14: 2), en ziet alle mensenkinderen in hun werken en bedoelen.

14. Hij ziet uit van Zijne vaste woonplaats, van den hemel, Zijne troonzaal, op alle inwoners der aarde, dat Hij ze bewake en in Zijne macht behoude.

14. Hij ziet uit van Zijne vaste woonplaats, van den hemel, Zijne troonzaal, op alle inwoners der aarde, dat Hij ze bewake en in Zijne macht behoude.

15. Hij formeert hun aller hart 1) (Zach. 12: 1. Spreuken 21: 1), Hij bestuurt het zelfs bij de boze gedachten, die daarin opstijgen (2 Samuel 24: 1 ); Hij let op al hun werken, en richt wat zij ondernemen zo in, dat het Zijn wereldplan, dat voor Zijn volk een plan des heils is, moet dienen.

1) Ziet daar onzen troost als ouders. Kunnen wij het hart onzer kinderen formeren? Neen, dat is het werk van God. Zo moeten wij hen dan Gode opdragen en bidden: "O God, formeer Gij hun hart!" Het onophoudelijk verbieden der kinderen, om dat niet te smaken, en dit niet aan te raken, baat op zich zelven niet. Al trekken wij hen nog zulk een stijf keurslijf aan, het helpt niet  tot  hunnen groei,  maar  knelt  hen alleen.  Maar  hen in de tegenwoordigheid  Gods te stellen, en te zeggen: "God ziet het, en zal er u eenmaal rekenschap van vragen" dat heeft klem..

De Formeerder van alle menschenharten heet Jehova, gelijk Zach. 12: 1, vergel. Spreuken 24: 12, als hun Schepper. Als zodanig is Hij het ook, die op alle wenken der mensen acht geeft, wat  Hij  vormt  voor  hun  ontstaan  in  de  door  Hem  gevormde  werkplaats  der  Kerk.  Op gehoorvolle wijze wordt ieder mens bij den aanvang des levens bezield met den geest. God is de Vader  des Geestes.  Daarom juist  is al wat  bestaat  besloten in Zijne  alwetendheid  en almacht. Hij houdt toezicht over alles, en maakt alles dienstbaar aan de oogmerken van zijn wereldplan, het plan tot heil des volks. Zonder Hem geschiedt niets, alles door Hem.  De zegen des konings, het behoud van den held, zijn niet hun eigen werk. Hun grote legermacht of lichaamskracht vermag niets zonder God, die ook in de zwakken machtig zijn kan. Ook het strijdpaard is voor de overwinning een veelbelovend, maar niets uitvoerend ding; niet zijn grote kracht is het, die den ruiter kan redden, van Jehova is de zegen, Hij verleent ze aan wien Hij wil..

16. Een koning wordt niet behouden in den strijd, verkrijgt de overwinning niet door een groot heir, dit is slechts tweede oorzaak, de eerste en laatste is integendeel God, die ook in de zwakken machtig kan zijn, als Hij het wil; een held, wanneer hij grote dingen doet (2 Samuel 21: 15 vv.), wordt  niet  gered door grote kracht, alsof het  zijn eigen werk ware, wat  hij verricht; maar gelijk God hem de kracht gegeven heeft, zo moet Hij ook in elk bijzonder geval de uitwerking en het gevolg verlenen.

In den strijd bij Arbela werd het getal der Perzen gerekend tussen de vijf honderd duizend en een  millioen  mensen,  maar  zij werden  geheel geslagen  door  Alexanders  leger  van  vijftig duizend, en de vroeger zo machtige Darius was spoedig overwonnen. Napoleon voerde meer

dan een half millioen mensen in Rusland, maar de ontzaglijke winter maakte het leger tot een wrak, en de bevelhebber was spoedig een gevangene op de eenzame rots van St. Helena. Dit vers  is  door  de  geschiedenis  bewaarheid.  De  sterkste  legers  smelten  als  sneeuwvlokken, wanneer God tegen hen is..

16. Een koning wordt niet behouden in den strijd, verkrijgt de overwinning niet  door een groot heir, dit is slechts tweede oorzaak, de eerste en laatste is integendeel God, die ook in de zwakken machtig kan zijn, als Hij het wil; een held, wanneer hij grote dingen doet (2 Samuel 21: 15 vv.), wordt  niet  gered door grote kracht, alsof het  zijn eigen werk ware, wat  hij verricht; maar gelijk God hem de kracht gegeven heeft, zo moet Hij ook in elk bijzonder geval de uitwerking en het gevolg verlenen.

In den strijd bij Arbela werd het getal der Perzen gerekend tussen de vijf honderd duizend en een  millioen  mensen,  maar  zij werden  geheel geslagen  door  Alexanders  leger  van  vijftig duizend, en de vroeger zo machtige Darius was spoedig overwonnen. Napoleon voerde meer dan een half millioen mensen in Rusland, maar de ontzaglijke winter maakte het leger tot een wrak, en de bevelhebber was spoedig een gevangene op de eenzame rots van St. Helena. Dit vers  is  door  de  geschiedenis  bewaarheid.  De  sterkste  legers  smelten  als  sneeuwvlokken, wanneer God tegen hen is..

17.  Het  paard,  het  strijdros feilt  ter  overwinning; naar  het  uiterlijke vermag  het  veel,  in waarheid echter niets, en het bevrijdt niet door zijne grote sterkte, (Spreuken 21. 31).

Wanneer nu zulk ene almacht dengenen, die God niet vrezen, slechts verschrikkelijk kan zijn, hoe troostrijk is zij daarentegen voor hen, die op Zijne goedheid mogen hopen, vs. 18 en 19. Zo vertrouwt zich Gods volk den Heere toe; het verheugt zich in zulk enen God en vertrouwt op Zijnen naam. (vs. 20-22)..

De  inhoud  van  dezen  Psalm  is  voornamelijk  de  verkondiging  van  Gods  oppermacht  en vrijmacht. Al de kracht is in God, en komt van God. Tegen alles nu is niets te doen. En dit is niet enkel waar op het gebied der natuur, maar ook op het gebied der genade. Tegenover dat alles van God en Christus staat het niets van den mens. En toch maakt deze godsdienst, hoe ongelofelijk het voor de ongelovigen ook zij, gene zorgeloze mensen, maar juist de meest ijverige arbeiders in Gods wijngaard. Is het gene wonderbare godsdienst? Wat verstand zou haar hebben kunnen uitvinden, dan het  verstand van God alleen? Zij weet niets van eigen kracht; alles doet de Heere alleen, en toch weet zij ook niets van lijdelijkheid, maar spreekt gedurig van geloven, bidden, worstelen en volharden tot den einde toe. Men bestudere slechts het evenwichtstelsel der Schrift, en men zal zich verwonderen. Gelijk in de natuur altijd twee krachten tegen elkaar overstaan, die elkaar in evenwicht houden, zo ook de Schrift. Het blijft een strijd om in te gaan, een worstelstrijd tot den bloede, en toch, de zaligheid is niet uit de werken, maar uit den Roepende. Ja, hoe meer een mens gevoelt, dat hij niets kan doen, des te meer gevoelt hij, wat God in hem kan doen en doet. Doch dit moet bij ondervinding gekend worden. Er zijn tegenstrijdigheden in de leer, die zich in de praktijk harmonisch oplossen. De leer   van   Gods   vrijmacht   en   van   ‘s   mensen   vrijen   wil  leveren   ene   menigte   zulke tegenstrijdigheden op, maar in de praktijk bestaan zij niet..

18. Ziet, des HEREN a) oog is over degenen, die Hem vrezen, op degenen, die (Jes. 29: 7 ), op Zijne goedertierenheid hopen

a) Job 36: 7. Psalm 34: 16. 1 Petrus 3: 12.

De zwakste der gelovigen, de minste der heiligen heeft reden om te hopen. Het Evangelie is zo ingericht, het verbond zo geregeld. God heeft zulk een ruimen maatregel genomen, dat ieder van hen "goede hoop in genade" (2 Thessalonicenzen. 2: 16) mag hebben. Allen, die van die soort zijn, hebben de toestemming worden opgewekt, ja bevolen te hopen. Hun hopen verheugt God, gelijk het een troost voor hen zelven is.

19. Om hun ziel van den dood te redden (Psalm 7: 6 ), niet alleen in oorlogstijd maar uit elk gevaar, en om hen bij het leven te houden in den honger.

20. Onze ziel, zo zeggen dan wij, die tot het volk in vs. 12 behoren, verbeidt den HEERE, (Genesis 49: 18), Hij is onze hulp en ons schild (Deuteronomium 33: 26, 29).

Antigonus, koning van Syrië, was gereed om slag te leveren tegen het eiland Andros; hij zond een smaldeel uit, om de bewegingen van zijne vijanden gade te slaan en hun sterkte op te nemen. Toen dit terugkeerde berichtte het, dat zij meer schepen hadden, en die beter bemand waren dan de zijne. "Wat," zei Antigonus, "dat kan niet zijn, quam multis meipsum opponis, voor hoe velen rekent gij mij?" bedoelende, dat de waardigheid van een aanvoerder tegen velen opwoog, voornamelijk wanneer die met kracht en ervaring was toegerust. En waar is macht, waar is kennis als bij God? Hij is Heer der heirscharen, bij Hem alleen is macht om Israël te bevrijden uit al zijne benauwdheden. Hij kan het doen, Hij wil het doen, Hij zal het doen. Hij is wijs van hart, en machtig van arm; buiten Hem is er geen redder, geen bevrijder; Hij is een schild voor de rechtvaardigen, een sterkte voor de zwakken, ene toevlucht voor de verdrukten. Hij is instar omnium, alles in allen, en wie is Hem gelijk in de gehele wereld?

21. Hij is bovendien ons Eén en ons Alles; want ons hart is in Hem verblijd, die de enige bron onzer vreugde is, omdat wij op den naam Zijner heiligheid 1) vertrouwen, in welken al onze hulpe is.

1) Of, Zijn heiligen Naam. Die Naam is voor Gods volk de steun en sterkte, het voorwerp van geloof en hoop, maar ook van liefde. Dewijl God Zijn Naam heeft geopenbaard en in Zijn Naam Zijn Wezen, daarom kan de Kerk van alle eeuwen van dien Naam zo zeker en vast alles verwachten; wat zij nodig heeft, ook in donkere lotsbedelingen. Daarom bidt de dichter ook in vs. 22: "Uwe goedertierenheid, Heere! zij over ons, gelijk als wij op U hopen."

22. Uwe goedertierenheid; HEERE! zij over ons. Gij hebt  ons doen  vertrouwen op dien zegen; zal dat vertrouwen, o God der waarheid! niet beschaamd worden? Sterk den zegen, gelijk als wij op U hopen.

De  rechtvaardige  verklaart  hier  zijn  vast  besluit,  om  in  geloof  en  geduld  te  volharden, wachtende op de komst van zijn Heer en Redder, de hoop der Kerk was altijd op den Messias.

Van ouds bad zij om de genade van Zijne eerste komst, nu verwacht zij Zijne tweede. Vergun ons, o Heere, te hopen op hetgeen, waarin wij nooit teleurgesteld zullen worden.

Gods genade is op ons, naar de mate, dat wij op Hem hopen.

3. Beth. Mijne ziel zal zich beroemen in den HEERE, als in hem, die mijne hulp en mijn God is (Psalm 42: 12); de zachtmoedigen, die gebogen gaan onder harte-leed, zullen het horen, wat ik tot Zijne eer te zingen en te zeggen heb, en zullen verblijd zijn, wanneer zij hetgeen aan mij geschiedt als ene voorzegging van eigen heil erkennen.

1) Onder zij, zachtmoedigen hebben wij hier te verstaan, de verootmoedigden, die gebogen gaan onder den druk der ellende en neergebogen zijn onder de kastijdende hand Gods.

Zie Kantt. Psalm 10: 17.

4. Gimel. Maakt daarom, alle gij vromen! den HEERE met mij groot, en laat ons, daar wij toch één zijn als kinderen van een God, en één leed en ene vreugde gevoelen, zijnen naam samen verhogen.

Even  als  onze  schoonste,  geestelijke  liederen,  hoewel bijzondere  omstandigheden  tot  het ontstaan aanleiding gaven, toch niet over deze handelen, maar tot ene algemene klacht, of algemenen lof Gods opklimmen, zo prijst ook deze Psalm niet de bijzondere redding, maar spreekt den lof uit van God, die de ellendigen hoort..

Deze Psalm was in de oude kerk de communiepsalm, waartoe het woord vs. 9 hem bijzonder geschikt maakte.

5. Daleth. Ik heb den HEERE gezocht in het gebed, dat men in Psalm 56 lezen kan, en Hij heeft mij geantwoord, door verhoring met de daad, en mij Uit al mijn vrezen gered, daar ik bij mijne wegvoering naar Achis (1 Samuel 21: 11 vv.) geen ander lot voorzag, dan dat ik of door der  Filistijnen  wraak  zou  bezwijken,  of  aan  Saul,  mijnen  dood-vijand  zou  overgeleverd worden.

6. He. Van. Zij hebben op Hem gezien, gelijk een kind in groten nood naar vader of moeder om hulp uitzien, ja Hem als een waterstroom aangelopen, in gebeden en smekingen met Hem worstelende,  en  hun  aangezichten  zijn  niet  schaamrood  geworden,  zodat  de  vervolgers beschaamd moesten heengaan.

Liever: "Die op Hem gezien hebben en Hem als een waterstroom hebben aangelopen, zijn niet schaamrood  geworden."  Het  kan ook  overgezet  worden (de Wette):  "Die op  Hem zien, worden verhelderd en hun aangezicht mag niet schaamrood worden.".

Dat is Christus of Gods heerlijkheid in Hem; die daarop ziet zal niet verstoten worden. Het is hun geloof, dat uitgedrukt wordt door hun zien op Hem, dat ene daad van vertrouwen is, voortkomende uit een kennen van wie en wat Hij is. Het gevolg is, dat zij verhelderd zijn, dat

zij nieuwe gemeenschap  van geestelijk,  reddend,  verfrissend  licht  van Hem ontvangen en bijgevolg van alle andere genadegiften; alzo is hun geloof niet beschaamd. Wij moeten niet vertragen geestelijke vereniging te zoeken in de oefening van hetzelfde geloof. Van dit zien naar  Christus,  van  dit  aanschouwen  Zijner  heerlijkheid  hangt  onze  gehele  redding  af,  en daarom is voor alles nodig, alzo te doen. Dit is de leiding door den Heiligen Geest gegeven, om Hem te bereiken.

7. Zain. Het is zo geweest, gelijk in vs. 5 gezegd is. Ik heb bevonden, dat het in vs. 6 gezegde waar is. Deze ellendige, ik David, de rechtvaardig ellendige, de buitengewoon ellendige, de diep ellendige riep, en de HEERE hoorde 1); en Hij verloste hem uit al zijne benauwdheden.

1) Hij was een gering man, naar wie niemand zag, toch was hij welkom bij den troon der genade; de Heere hoorde hem, nam kennis van zijn lot en zijne gebeden, en redde hem uit alle benauwdheden. God wil acht slaan op het gebed van den ellendige. (Psalm 102: 17 zie Jes. 57: 15)..

8. Cheth. Ik heb het bovendien dikwijls genoeg in mijn leven ondervonden, dat waar de nood het hoogste is, Gods hulp het meest nabij is. De Engel des HEREN, niet enig engel, maar het Woord, de grote openbaarder Gods (Genesis 16: 7 vv., 18: 2 vv., 21: 17 vv., 22: 11 vv.; 31: 11; 48: 16. 3: 2 vv., 14: 19; 23: 20 vv., 33: 14.), legert  zich met  het  hemelheer, welks bevelhebber Hij is (Jozua 5: 14), rondom degenen, die Hem vrezen; en rukt hen uit 1), uit hunnen nood en hun ellende (Genesis 32: 1 vv. 2 Koningen 6: 17. Psalm 91: 11 vv.).

1) Hier is van toepassing, dat de gelovigen hiervan zeker overtuigd zijn, dat, ofschoon zij aan vele ellenden onderworpen zijn, God echter hun getrouwe Bewaker is van hun leven. Maar opdat hij te meer hen in hun hoop bevestige, voegt hij er niet te vergeefs bij, dat zij door de hand en zorg der Engelen beschermd worden, die Hij wil behouden. Het zou wel voldoende zijn, om aan God enig en alleen die macht toe te schrijven, maar om onze zwakheden te hulpe te komen, verwaardigt Hij zich, om Zijne Engelen als dienaren te gebruiken. En niet weinig zet dit kracht bij, om ons geloof te bevestigen, dewijl de ontelbaar velen Gode gehoorzaam zijn, zo dikwijls Hij ons hulp wil verschaffen. Ja, de Engelen, die genoemd worden hemelse vorsten en krachten, altijd er op aangelegen om ons leven te beschermen, dewijl zij weten, dat dit ambt hun is opgedragen. En God wordt naar waarde wel genoemd een muur voor Zijn Kerk en een vaste burg, maar de aanwezigheid van Zijne hulp drukt Hij uit in Zijne Engelen, om zich  te  schikken  naar  ons  onverstand.  Overigens,  wat  Hij omtrent  een  Engel in  het enkelvoud zegt, geldt voor allen, dewijl zij allen genoemd worden gedienstige Geesten, om onze  zaligheid  te  bevorderen.  De  slotsom  nu  is  deze,  dat,  ofschoon  vele  vijanden  ons bestrijden en vele ongevallen ons belagen, de Engelen Gods echter met een onoverwinnelijke kracht Gods gewapend, zich om ons legeren en van alle zijden hun hulp opstellen, om ons van alle rampen te bevrijden..

De  Engel  des  Verbonds,  de  Heere  Jezus,  aan  het  hoofd  van  alle  hemelse  legerscharen, omringt met Zijne wapenen de woningen der heiligen. Even als legerscharen zijn de dienende geesten geschaard rondom de uitverkorenen des Heren, om te dienen, te verdedigen en te vertroosten..

De  Engel des  Heren  is  in  dit  Psalmenpaar  (Psalm 34  en  35)  in  zijn  tweevoudigen  aard voorgesteld als een Engel van genade en een Engel des gerichts (Psalm 35: 6). Deze Psalmen kunnen in dit opzicht vergeleken worden bij het twaalfde hoofdstuk van de Handelingen der Apostelen, waar de Engel des Heren zich openbaart in de verlossing van Petrus en in het doden van den vervolger Herodes Agrippa.

Hier is door den Engel van Jehova de tegenwoordigheid van Christus in de kerk bedoeld, even als van ouds in het leger van Israël, en de dienst der geschapen geesten voor degenen, die de zaligheid beërven, als in het geval van Eliza (2 Koningen 6: 17).

Engel des Heren was voor den vromen Israëliet, dus ook voor den man naar Gods harte, een liefelijke naam. Die naam wekte een lieflijke  herinnering bij hem op. Want  de Engel des Heren had Israël geleid door de woestijn naar het Kanaän der ruste hier beneden. En hoe dit volk ook afweek en murmureerde, ja diep zondigde tegen den Heere, toch in de vuur- en wolkkolom had Israël het bewijs, dat de Heere hen niet deed naar de zonde en niet vergold naar de overtredingen. De Engel des Heren bleef onder allerlei omstandigheden aan de spitse van het volk.

9. Teth. Ondervindt dan ook, gij anderen, wat ik ervaren heb, opdat gij leert kennen, wat ik leerde kennen. Smaakt en ziet, dat de HEERE goed is voor dien, die op Hem wacht, en voor de ziel, die naar Hem vraagt (Klaagt. 3: 25); welgelukzalig is de man, die op Hem betrouwt, want zulk een zal nooit tot schande worden (Psalm 31: 2; 71: 1).

Het "smaakt en ziet" nodigt als het ware tot een kostelijk maal, dat reeds lang gereed stond. De imperatieven hebben ene niet paraenetische (vermanende) maar belovende betekenis..

Het smaken (Hebr. 6: 4 vv. 1 Petrus 2: 3 vóór het zien; want geestelijke ervaring leidt tot geestelijke kennis en omgekeerd..

Hij leert als David kennen, die als David lijdt.

10. Jod. Vreest den HEERE, gij Zijne heiligen! die u van de wereld afgezonderd hebt, en als volk van Zijn eigendom geroepen zijt, om Hem te dienen (1 Petrus 2: 9); want die Hem vrezen, hebben geen gebrek 1) (Psalm 33: 18 vv., 37: 19).

1) Hier vermaant hij de gelovigen, opdat zij den deur van Gods genade mogen openen tot heiligheid en het beoefenen van de gerechtigheid. Wij weten hoe de mensen in het algemeen zich laten zien, dat men óf tot bedrog, óf tot schurkerij, óf tot onrechtvaardige wreedheid geneigd is. Er kan hun niet iets geschieden of de begeerte prikkelt de gelovigen, om met de wolven te huilen in het bos. Maar opdat zij zich nu vrijhouden van alle onrecht en echter de publieke manier om te leven hen als een stormwind voortsleurt, menen zij, dat zij door de noodzakelijkheid genoeg verontschuldigd worden.

Deze beproevingen legt David nu een teugel aan..

11. Caph. De jonge leeuwen, de machtigen en rijken (Job 4: 10 vv. ), lijden armoede, en hongeren, ondanks den groten voorraad, dien zij op onrechtvaardige wijze zamen brengen (Psalm 37: 20), maar die den HEERE zoeken hebben geen gebrek aan enig goed, hoewel zij dikwijls veel moeten lijden (vs. 20; Psalm 23: 1,4, Luk. 22: 35 vv.).

Dikwijls is het niet goed voor iemand om van aardse zegeningen omringd te zijn, gelijk sterke drank niet goed is voor zwakke hersenen. Ja, indien een, die God zoekt aan iets gebrek meent te hebben, kan hij er zeker van zijn, dat het niet goed voor hem is, en dan is het beter dat hij het mist dan dat hij het bezit. Welk verstandig mens zal klagen over het gemis van datgene, dat hem, zo hij het bezat, in plaats van voordelig, nadelig zou zijn? Het is gelijk een zwaard voor razenden, of een mes voor een kind. Gemis, als het geheiligd wordt, is een krachtig middel  om in  ons  levensverbetering  te  wekken;  het  dringt  tot  gebed,  het  wendt  van  de wereldliefde af, het houdt ons steeds bereid tot den geestelijken strijd, het ontdekt of wij ware gelovigen of huichelaars zijn, het voorkomt, dat groter kwaad van zonde en straf tot ons komen, het maakt nederig, gelijkvormig aan Christus, ons hoofd, vermeerdert ons geloof, onze dankbaarheid, onze geestelijke wijsheid en desgelijks ons geduld.

Macht  hebben en sterk zijn is niet  genoegzaam om verzadigd te worden  en  welvaart  te genieten. De leeuw, al staan hem muil en klauwen ten dienste, moet dikwijls gebrek hebben, terwijl de machteloze en ellendige, die gene andere toevlucht heeft dan bij den Heere, zich kan verzadigen..

12.

II. Vs. 12-23. Op het loflied volgt ene onderwijzing: David wendt  zich tot de gelovigen, spreekt die aan, en zegt, dat hij hun de kunst ook wil leren, hoe zij een rustig leven kunnen hebben en voor vijanden kunnen veilig zijn. Deze kunst bestaat in godsvrucht, en dat men zijnen mond wel beware, niets kwaads doe en den vrede najage; daarop zal volgen verhoring des gebeds, redding uit elk gevaar, de genadige tegenwoordigheid, bijwoning en troost Gods, den Beschermer van lichaam en van leven..

12. Lamed. Komt, gij kinderen! hoort naar mij 1); ik zal U des HEREN vreze leren, en u niet alleen tonen,  wat  zij is,  maar  voornamelijk  ook  de krachtigste gronden aanvoeren,  die u daartoe moeten bewegen en opwekken.

1) Dit  is de tedere aanspraak  van den in Gods wegen ervaren meester aan allen en een iegelijk. Vergelijk Spreuken 1: 8; 10: 15.

De  Psalmist  onderneemt  de  vreze  des  Heren  te  leren;  deze  sluit  alle  deugden  van  den godsdienst in. Wij moeten naarstig zijn, om deze bede aan ons en aan onze kinderen te leren. Laten de jeugdigen beginnen de vreze des Heren te leren, indien zij den waren troost en hierna het eeuwige leven begeren, zij zullen het gelukkigst zijn, die het vroegst beginnen zulk enen goeden meester te dienen..

Gij kent uwe aardse ouders, ja maar zorgt, dat gij uwe hemelse kent; Gij kent de vaders naar het vlees, maar zoekt den Vader der geest te kennen. Gij zijt ervaren, waarin ook, in de Odon van Horatius, de eclogae van Virgilius, de Oratie’s van Cicero; maar o, zoek verstand te krijgen in David’s Psalmen, in Salomo’s Spreuken en de overige boeken der Heilige Schrift. Het Manna moest in den morgen verzameld worden. Aurora musis amica, de morgen is de vriend der Muzen. O ken uwen Schepper in uwe kindsheid. Die mij vroeg zoeken zullen mij vinden. (Spreuken 8: 17).

13. Mem. a) Wie is de man, die lust heeft ten leven, die dagen lief heeft, om het goede te zien? Wie verlangt waarachtig gelukkig te zijn?

a) 1 Petrus 3: 10.

De zegen van het leven ligt niet in de lengte, maar in het gebruik. Hij leeft soms het langst, die het kortst leeft.

14. Hun. Zeker wil ieder dezen zegen. Ik zal u dan het enige middel noemen, om dat geluk te verkrijgen. Bewaar uwe tong 1) van het kwaad, en uwe lippen van bedrog te spreken (Jak. 1: 26).

1) De tong staat in gemeenschap met het hart; zij openbaart naar buiten, wat er binnen in ons is. Bewaar uwe tong, wil dus zeggen: "Bewaar uw hart.".

15. Samech. Wijk af van het kwaad 1), en doe het goede (Psalm 37: 27); zoek den vrede, en a) jaag dien na2).

a) Rom. 12: 18. 2 Kor. 13: 11. Hebr. 12: 14.

1) Ga van het kwade weg. Houd er niet alleen uwe handen af, maar uzelven geheel en al. Leef niet naast het pesthuis, vermijd het hol van den leeuw, ontwijk het hol van den ander, Plaats een afstand tussen u en de verzoeking..

2)  Daar  het  "Vreest  God"  geïndividualiseerd (in bijzonderheden verklaard)  moet  worden, worden de plichten jegens den naaste naar David’s gewoonte in ‘t bijzonder op den voorgrond gesteld, omdat hier de huichelarij, die zo gaarne de belofte, welke haar niet toebehoort, zich toe-eigent, minder speelruimte vinde..

Vrede zoeken en dien najagen is meer dan dien niet verstoren en over tweedracht treuren en klagen, men moet zich op ‘t herstellen van den vrede toeleggen, er jacht op maken als op ‘t edelst wild..

16. Ain. a) De ogen des HEREN zijn op de rechtvaardigen, en Zijne oren (Psalm 10: 17, 17: 1; 130: 2) tot hun geroep. Hij ziet op hen en verhoort hun gebeden.

a) Job 36: 7. Psalm 33: 18. 1 Petrus 3: 12.

Hij slaat Zijn oog op de rechtvaardigen met de grootste tederheid, zij zijn Hem zo dierbaar, dat Hij Zijne ogen niet van hen kan aftrekken; Hij bewaakt ieder van hen zo zorgvuldig en ijverig, alsof het ‘t enige schepsel in ‘t heelal ware. Ogen en oren zijn beide bij den Heere naar  Zijne heiligen gekeerd; Zijn gehele hart  is bij hen; zij zijn door anderen veracht, zij worden niet door Hem vergeten. Hun geroep hoort Hij aanstonds, even als ene moeder zonder twijfel haar ziek kindje hoort; het geschreeuw moge gebroken, klagend, ongelukkig, zwak, ongelovig zijn, het Vader-oor vangt aanstonds elk bewijs van klacht of geroep op, en Hij is niet traag in het beantwoorden van de stem Zijner kinderen..

17. Pe. Het aangezicht des HEREN is daarentegen tegen degenen, die kwaad doen (vgl. 1 Petrus 3: 10-12), in toorn, om hun gedachtenis van de aarde uit te roeien (Job 18: 17 vv.)

18. Tsade. Zij 1), de rechtvaardigen, roepenuit de diepte van de aan zich zelf wanhopende ziel, en de HEERE hoort, en Hij redt hen uit al hun benauwdheden (vs. 5 en 7).

1) Dit woord slaat terug op vs. 16, gelijk de dichter in ‘t algemeen vooral de rechtvaardigen in zijne gedachte heeft, en wat hij van de goddelozen zegt slechts als schaduw in aanmerking komt, die het licht te meer moet doen uitkomen..

19. Koph. a) De HEERE is gelijk een geneesheer de kranken, gelijk een herder de schapen, gelijk  de  leermeester  de  discipelen,  als  een  vader  de  kinderen,  als  een  verlosser  de gevangenen, als een redder de bestredenen nabij de gebrokenen van harte, nabij hen, die door uit-  en  inwendige  levenservaringen  hun  onmacht,  ellende  en  zonde  recht  hebben  leren kennen,  en  Hij  behoudt  de  verslagenen  van  geest,  de  verslagenen  ten  opzichte  van  hun gemoed,  waarin dus al het harde, al wat genade tegenstreeft, geweken is, en dat tot een zachteren grond geworden is, geschikt om het zaad te ontvangen.

a) 2 Tim. 3: 11.

Gebroken harten menen, dat God verre van hen is, wanneer Hij juist het meest nabij is; hun ogen worden gehouden, dat zij Hem, hun besten vriend, niet zien. Inderdaad Hij is met hen en in hen, maar zij weten het niet. Zij lopen heen en weer, zoekende vrede in hun eigene werken, of in bevindingen, of in gesprekken en sluitredenen, terwijl de Heere nevens hen is en de eenvoudige daad des geloofs Hem zal openbaren..

Waren wij meer hopeloos, hulpeloos, meer wezen (Hos. 14:  4),  wij zouden meer genade vinden van des Heren Jezus hand. O dat God ons wilde doen ontwaken en dezen dag in de zonde slapende zielen wilde komen wakker schudden. O dat Zijn Woord mocht zijn als een bliksem, die de binnenzijde van uzelven liet zien. O arme zondaar! gij hebt een ondragelijken last van zonde en schuld op uwe ziel liggen, gereed om u neer te drukken in de hel, en toch gij gevoelt het niet, gij hebt den toorn Gods boven uw hoofd hangen wegens de kortheid van uw leven, zodat gij misschien geen jaar, misschien zelfs niet ene maand meer vrij blijft, maar gij ziet het niet, indien gij het zaagt, dan zoudt gij schreeuwen als eens in het veld van Borworth geroepen  werd:  "Een  paard,  een  paard!  een  koninkrijk  voor  een  paard!"  Zo  zoudt  gij uitroepen: "Niemand dan Christus, niets dan Christus, tien duizend werelden voor Christus!"

De vromen worden ten opzichte van hunnen gemoedstoestand nader beschreven: Zij komen in hun moeite niet met trotsheid, maar verlost van zelfvertrouwen tot Jehova..

O hoe veel beter is het toch van een verbroken hart en een verslagen geest te zijn, maar daarbij het opzicht en de bewaring des Heren ook over zijne beenderen te genieten, zodat er niet een verbroken wordt (vs. 21),  dan wanneer iemand hals en benen moeten verbroken worden, omdat hij niet wil, dat zijn hart gebogen worde.

20. Resch. a) Vele zijn de tegenspoeden des rechtvaardigen 1), daar hij te zamen leeft met de goddelozen,  die  hem  haten  en  vervolgen,  en  hij  voor  zich  zelven  nog  de  loutering  en beproeving zozeer nodig heeft; maar uit alle die redt hem de HEERE, onder wiens bijzondere zorg hij staat.

a) 2 Tim. 3: 12.

1) Mogen onze smarten vele in getal, hard van aard, lang van duur zijn, Gods genadegiften zijn  talrijker,  Zijne  wijsheid  is  wondervoller,  Zijne  macht  groter;  Hij zal ons  uit  die  alle bevrijden.

Wel onzer, dat het zo is! Want waren de vromen van elk bezwaar en van elke nood voor altijd vrij, hoe zouden de onreine begeerten ons van God aftrekken, hoe zou het geloof verflauwen, de aanroeping Gods ophouden en vleselijke gerustheid de overhand nemen..

Gods  kinderen  treft  vaak  nog  meer  kwaad  dan  de  goddelozen,  dan  hen,  die  van  God vervreemd, zijn vijanden zijn. Immers, zij delen niet slechts in het gemeen leed der aarde, zoals de zonde in de wereld inkwam, maar zij hebben bovendien de verdrukking en het lijden om Christus wil te verduren, en geen van Gods kinderen ontkomt aan de Vaderlijke roede der beproeving en kastijding tot hun heiliging. Daarom zijn hun tegenspoeden velen, meer dan der goddelozen..

21. Schin. Hij, de Heere, bewaart al zijne beenderen a); niet één van die wordt zonder Gods uitdrukkelijken wil en Zijne wijze beschikking gebroken 1).

a) MATTHEUS. 10: 30. Joh. 19: 36.

1) De Christelijke lezer herinnert zich hierbij den Gekruisigde; inderdaad kan het profetische woord des O. Testaments, dat in Joh. 19: 33 vv. aangehaald wordt, evenzo goed beschouwd worden uit  onzen Psalm, als uit  Exodus 12: 46 genomen. Niet  alleen het  paaslam, maar enigermate ook al het lijden der rechtvaardigen is ene type (voorbeeld); niet alleen het wezen der godsdienstige symboliek (beeldspraak) wordt in Christus vervuld gezien; niet alleen de geschiedenis van Israël en van David recapituleert (herhaalt in ‘t kor
1) zich in Hem, niet alleen het menselijk lijden wordt bij Hem verdiept tot het diepste punt, maar  ook  alle  den  rechtvaardige  gegevene  beloften  worden  in  Hem,  in  bijzondere  mate vervuld, omdat Hij de Rechtvaardige is in den absoluutsten (volkomensten), de Heilige Gods in een enigen zin..

Het paaslam, waarvan geen been gebroken werd, schaduwde Christus af, van wiens lichaam geen been zou gebroken worden, en op dezelfden tijd schaduwde het vooraf de volkomen bewaring en veiligheid van Christus lichaam, de kerk.

Dit  woord  is  volkomen  vervuld  in  den  Christus  Gods,  maar  in  zekeren  zin  ervaren  alle gelovigen het. Het is ten slotte ene heerlijke gedachte, dat de vijand niet verder kan gaan en zal gaan, dan de Heere God het toelaat. Een zeker schrijver zegt dan ook terecht: "Er is altijd een uiterst punt, tot waar de vijand komen kan en verder niet. Het vlees van de gelovigen mag gewond, doorboord, ja verscheurd worden, maar tot het innerlijk beendergestel mag de vijand niet doordringen."

22.  Thau. De boosheid zal de goddelozen doden; in de strikken voor anderen gespannen zullen  zij zelf vallen,  de  natuurlijke  gevolgen  der  zonde  zullen  hen  de  bezoldiging  doen vinden, al worden zij ook lang gespaard, en die den rechtvaardige  haten, zullen schuldig verklaard worden, en zelf in ‘t verderf vallen (Psalm 5: 11).

23. De HEERE verlost daarentegen de ziel Zijner knechten, wanneer zij in ongeluk geraken, dat hen met den dood dreigt, en allen, die op Hem betrouwen, zullen niet schuldig verklaard worden, maar blijken onschuldigen te zijn, en als zodanig zullen zij verschoond blijven.

Wellicht is dit vers evenzeer ene liturgische bijvoeging, als Psalm 14: 7; 25: 22; ten minste komt hier, nadat de rij van de letters van ‘t Hebreeuwse Alfabet doorlopen is de Pe nog eens voor, terwijl het vers den inhoud van den Psalm nog eens in ene korte somma samenvat..

PSALM 35.

GEBED OM REDDING VAN DE WREEDHEID DER VIJANDEN.

1. Een Psalm van David.

Om de bij 2 Samuel 15: 16 opgegevene redenen beschouwen wij dezen Psalm uit den tijd van Absaloms opstand. De meeste uitleggers plaatsen hem in den tijd van de vervolging door Saul, waarvoor hoofdzakelijk de omstandigheid spreekt, dat  de gehele Psalm een lyrische uitvoering schijnt te zijn van hetgeen David in 1 Samuel 24: 16 tegen Saul zegt. Intussen heerst aan de andere zijde door den gehelen Psalm ene zo diepe moedeloosheid tegenover de vijanden en vervolgers, en ene zo sterke opgewektheid van gevoel, dat het  gebed  om de Goddelijke gerichten bij David slechts laat verklaren en rechtvaardigen, wanneer hij in zijne lasteraars en vervolgers niet slechts de tegenpartijen ziet van het hem gegeven Israëlitisch, maar ook van het met hem gegrondveste Messiaanse koningschap. In opstand tegen het eerste personifieerde zich steeds nog de zonde, die niet tot den dood is, en hij kon nog voor hen bidden; in verzet tegen het tweede daarentegen openbaarde zich de zonde tot den dood, bij welke het Anathema op zijne plaats is. (1 Joh. 5: 16). De verwensingen van David zijn, gelijk Delitzsch zegt, ontdaan van hare subjectiviteit, voorspellingen van het  einde der verharde vijanden van Jezus Christus en van Zijne gemeente! In dezen zin bidt de Christen die Psalmen mede.

Onze psalm is benevens den vorigen,  de enige uit  het  Psalmboek,  waarin "de Engel des Heren" in den bij Psalm 34: 8 genoemden zin voorkomt (zie vs. 5 en 6); de verbintenis van beide Psalmen door op elkaar volging, is dus ene geheel correcte, deze stemt op inwendige verwantschap.

I. Vs. 1-10. Door onrechtvaardigen haat vervolgd, door arglistige belagingen omgeven, en door valse beschuldigingen gekrenkt, roept David den Heere aan, dat die nederzie en Zijne zaak volvoere tegen zijne vijanden, en, door hen in de welverdiende gerichten van Zijnen toorn over te geven, hem vreugde en blijdschap geve, en den triomf na de zware nederlaag. Zijn gebed in dit eerste deel van het lied wordt tot zware verwensingen ten opzichte der tegenpartijen.

Twist HEERE!, als mijn zaakwaarnemer, met mijne twisters, strijd met mijne bestrijders (Jes. 49: 25).

De somma is, dat hij, met leugen overhoopt, door geweld onderdrukt, en gene hulp in de wereld vindende, zijn goeden naam in Gods hand aanbeveelt..

Duidelijk zit David hier in groten angst en kommer. De Psalm begint met een noodkreet uit de diepte der ziele. Overal ziet hij koperen muren, waar hij niet doorheen kan. Sympathie mist hij, door geweld wordt hij onderdrukt. En o, kon hij op dit ogenblik zich maar verzekerd houden  van  Gods gunst  en hulp.  Maar  het  is zo  duidelijk  mogelijk.  Bij de bestrijdingen daarbuiten  voegt  zich  het  ongeloof  daarbinnen.  Het  is  uit  op  dit  ogenblik  met  den geloofsroem,  dat  hij met  zijn God springt  over een muur. Maar ziet, door Gods genade worden  de  barensweeën  weer  gevoeld  van  een  verlevendigd  geloof,  en  het  schreien  der verbrijzelde ziele laat zich horen in deze woorden: Twist Heere! maar bovenal in die van vs. 3: Zeg tot mijne ziele: Ik ben Uw heil. Ja, David heeft er zo grote behoefte aan, dat God zelf hem als op nieuw komt verzekeren, dat Hij zijn heil is. Want indien hij dit weer gevoelen mag, al staat hij dan ook alleen, al mist hij dan veler sympathie, hij heeft dan toch genoeg. Want God hebbende, bezit hij Alles.

2. Grijp, als mijn krijgsheld, het schild en de rondas1) (Deut 20: 9. 1 Koningen 10: 16), en sta op tot mijne hulp 2).

1)  Onder schild hebben wij te verstaan, het kleine armschild, dat gebruikt werd, om elke aanval af te weren. Onder rondas, het  schild der zwaar gewapenden, hetwelk  het  gehele lichaam bedekte en beschutte. Met de spies (vs. 3) ging men tegen den vijand in. David bidt hier, dat de Heere niet alleen hem beschutte, maar ook zijne vijanden voor hem overwinne, ja hun den pas afsnijdde, om hem te overwinnen. Hij smeekt dus, dat de Heere voor hem zij, al wat hem uit de hem omringende gevaren kan bevrijden.

2) Daar de gevaren ons zichtbaar en duidelijk omgeven, zo is Gods verborgene en onzichtbare kracht op zich zelve niet geschikt, om ons van alle vrees en angst te bevrijden, zij moet als het ware vlees en bloed aannemen. Haar gewaad ontleent zij gewoonlijk aan het dan dreigend gevaar. Tegenover de kunsten van leugen en laster wordt God als zaakwaarnemer of patroon

gesteld, die de zaken der Zijnen bestuurt; dreigt het gevaar door ruw geweld, zo verschijnt Hij als krijgsman,  naar het voorbeeld van Deuteronomium 32: 41 v., die tot bescherming der Zijnen naar de wapenen grijpt..

3. En breng de spies voort, en sluit den weg toe, mijnen vervolgers tegemoet; versper hun den toegang tot mij; zeg tot mijne ziele 1): Ik ben uw heil.

1) Sommigen verklaren: Openbaar het mij door kennelijke inblazing. Doch anderen: Maak, dat ik door de daad zelf gevoel, dat mijn heil in Uwe hand is. Ik voor mij twijfel niet, dat David den wens uitspreekt, dat hij diep in zijn gemoed overtuigd en verzekerd zij, wat bij den tegenwoordigen stand van zaken hij niet kon vaststellen, dat God de Auteur van zijn heil was..

De dichter wenst naar ene geheime inwendige toespraak uit Gods mond, zoals de Heere het ook in de uren van nood aan zulke toespraken niet laat ontbreken..

Deze stellige verzekering was het, die David thans nodig had, die hem tot geruststelling voor zijn hart in den nood en voor geheel zijn leven strekken kon, en deze zelfde getuigenis der genade begeert en behoeft elke ziele, die naar den Heere zoekt en vraagt, elk hart, dat bij vernieuwing in donkerheid en bezwaar is ingewikkeld, en ieder stervende, wiens lot  voor eeuwig  staat  beslist  te  worden.  Gelukkig,  dat  zulk  ene  begeerte  bijbels  is  en  dus  gene dweperij, ja ook, dat, er een Apostel onzes Heren van spreekt (Rom. 8: 16), zeggende, dat Gods Geest met onzen geest getuigt, dat wij kinderen Gods zijn. Niet genoeg is het voor ons, dat wij ons vleien met de goedheid Gods noch ook met de verklaringen des Evangelies, ja zelfs niet met beloften, die op ene levendige en krachtige wijze ons herinnerd worden, de Heere moet Zijne genade alzo op ons toepassen, dat het geloof verhelderd, vervrijmoedigd en krachtig wordt, om er in te staan, dat Jehova ons deel, de God van ons hart en van ons leven is..

De Heere geeft soms Zions vijanden een ander werk te doen en zo geeft Hij rust aan Zijne kerk.  Welk  ene  heerlijke  gedachte  is  dit:  Jehova  sluit  den  weg  voor  de  vervolgers,  hen houdende voor het einde van de spies en alzo aan de nagejaagde heiligen tijd gevende om hun vervolging te ontkomen. Behalve door het terughouden der vijanden kan de Heere het hart van Zijnen dienaar gerust maken door ene bijzondere verzekering van Zijn eigen mond, dat hij veilig is en zijn zal onder de vleugelen des Almachtigen. Ene inwendige verzekering van veiligheid in God is van alle dingen het kostelijkste in de hitte der vervolging. Een woord van den Heere neemt alle vrees weg..

4. a) Laat hen beschaamd en te schande worden, met smaad en hoon overladen, die mijne ziel zoeken, mij het leven zoeken te benemen (1 Samuel 23: 15; 2 Samuel 17: 1 vv. laat hen achterwaarts gedreven, tot wijken gedwongen (Jes. 42: 17)en schaamrood worden, die kwaad tegen mij bedenken.

a) Psalm 40: 15; 70: 3.

5. a) Laat hen worden als kaf voor den wind (Psalm 83: 14), en de Engel des HEREN, gelijk Hij eens bij de Egyptenaren de raderen der wagens tegen elkaar stoten liet (Exodus 14: 25), drijve hen weg, en stote hen neer, zodat zij nimmermeer opstaan (Psalm 36: 13).

a) Job 21: 18. Psalm 1: 4. Jes. 29: 5. Hos 13: 3.

6. Hun weg, op welken zij vluchten (vs. 4),zij duister en gans slibberig, zodat zij niet voort kunnen komen, en de Engel des HEREN vervolge hen als eens het geslagen leger van Sisera (Richteren 5: 23).

7. Want zij hebben zonder oorzaak de groeve van hun net voor mij verborgen; zij hebben ene diepe, van onderen van een net voorziene, maar van boven overdekte groeve gemaakt, waarin ik zou moeten vallen en met mijne voeten in het net verwarren, om zeker in hun handen te vallen; zij hebben zonder oorzaak gegraven voor mijne ziel.

Reeds verwondert het, dat vs. 5 in verbintenis met vs. 6 geen voortgang van gedachte geeft; men verwacht aan het slot van vs. 5 te lezen: "vervolge hen," en aan ‘t einde van vs. 7: "drijve hen weg." Evenmin geeft in ons vers de tweede zin ene nieuwe gedachte bij den eersten. Er wordt niet bij gezegd wat zij gegraven hebben. Men meent daarom, dat uit de eerste helft van het vers het woord moet uitgelaten worden, en dit in de tweede helft behoort..

8.  De  verwoesting  overkome  hem,  den  vijand,  die  mij  vervolgt,  dat  hij  het  niet  weet, onverwacht; en zijn net, dat hij verborgen heeft, in ‘t verborgen geplaatst heeft, om mij te vangen, vange hem zelven; hij valle daarin met verwoesting, zodat hij omkomt.

Volgens de wet der vergelding verlangt hij, dat degenen, die gesmaad hebben, met smaad wordt vergolden; dat zij, die alles voor zich heen bliezen in hoogmoed, zelf verstuiven als kaf voor den wind; dat hun, die in overmoed als bergen meenden geworteld te zijn, de grond onder hun voeten worde geschud; en dat zij, die voor anderen groeven graafden, in hun eigene groeven het verderf vinden. Zo hebben wij het ook zeer dikwijls in het leven gezien, al is het, dat, zolang er nog hoop is, dat het onkruid goede tarwe worde, de hand der gerechtigheid door de lankmoedigheid wordt tegengehouden..

Er is ene lex talionis, waarmee God dikwijls wonderlijk werkt. Men zet vallen en vangt zijne eigene vingers. Men werpt stenen en zij vallen op hun eigene hoofden; hoe dikwijls bedroog satan zich zelven en brandde hij zijne vingers aan zijne eigene kolen. Dit zal zeker ene der verschrikkingen van de hel zijn, dat zij zich zelven zullen pijnigen met hetgeen eens de dwaze voornemens waren van  hun oproerige gemoederen; zij slaan de prikkels en wonden zich zelven, zij brengen stromen vuurs voort en het brandt hen aan alle zijden..

9. Wanneer het verderf den vijand overvalt, zo zal mijne ziel zich verheugen in den HEERE, daar zij door de daad ondervindt, dat zij niet te vergeefs op Hem vertrouwd heeft; zij zal vrolijk zijn in Zijn heil, in dankbaarheid voor het goede, dat Hij mij bereid heeft.

10. Al mijne beenderen 1), in deze vreugde der ziele delende, zullen zeggen: HEERE, wie is U gelijk (Exodus 15: 11)! U, die den ellendige, die zich ootmoedig onder Uwe tucht buigt en gewillig draagt, wat Gij hem oplegt (Job 36: 15),redt van dien, die sterker is dan hij en den ellendige en nooddruftige van Zijnen berover, die hem nog het weinige, dat hij heeft, wil ontnemen 2).

1)  De  beenderen des lichaams, die anders slechts voorkomen alsmede dan angst  der ziel lijdende (Psalm 6: 3; 31: 11; 32: 3; 51: 10. hier even als in Psalm 51: 10 mede deel aan de vreugde, waarin de merg en been doordringende angst overgaat: de vreugde van het Ik moet alle  leden  des  lichaams  doordringen  en  zich  als  tot  een  koor  van  lofprijzende  stemmen vermenigvuldigen..

2) Het is gemakkelijk om uit zulk een Psalm ene klacht, ene zucht uit te nemen en over zijne vijanden uit te spreken; het is echter de vraag, of men het geduld bewezen heeft, dat David overigens betoond heeft, of men ook de gelegenheden, om zich zelven te wreken zo heeft laten voorbijgaan, als hij gedaan heeft, in het geloof, dat God het wel zou maken, of men ook overigens zulk een toegang tot God heeft, zo voor Zijne ogen handelt en spreekt, wat men voornemens is, of men Gods gerechtigheid zo lief heeft, als David, die ze tot niets gebruikt, dan dat  door haar het  goede bij hem en anderen worde geholpen, maar  de  zonde en de ergernissen worden te niet gedaan? David’s woorden moeten ook met David’s geest gebruikt worden.

Duidelijk spreekt David hier zijn vreugde over het heil Gods uit, namelijk dat  hij enig en alleen aan God het heil toeschrijft, hetwelk hij zal verkrijgen. Want God wordt onder de mensen in den regel zo geprezen, dat Hij het tiende deel van Zijn recht ontvangt. Doch David, hier zich afzonderende van hen allen, zegt met nadruk, dat de gehele eer van zijn bevrijding aan Hem alleen toekomt. En zeker, zo wordt Gode gegeven wat het Zijne is, wanneer Hij versierd met Zijn kracht, alle onze hoop aan Zich verbonden houdt. Want wat houdt het in den naam Gods in onze mond te nemen, indien wij Zijne macht en goedheid naar ons oordeel opvatten..

10. Al mijne beenderen 1), in deze vreugde der ziele delende, zullen zeggen: HEERE, wie is U gelijk (Exodus 15: 11)! U, die den ellendige, die zich ootmoedig onder Uwe tucht buigt en gewillig draagt, wat Gij hem oplegt (Job 36: 15),redt van dien, die sterker is dan hij en den ellendige en nooddruftige van Zijnen berover, die hem nog  het weinige, dat hij heeft, wil ontnemen 2).

1) De beenderen des lichaams, die  anders  slechts voorkomen alsmede dan angst  der ziel lijdende (Psalm 6: 3; 31: 11; 32: 3; 51: 10. hier even als in Psalm 51: 10 mede deel aan de vreugde, waarin de merg en been doordringende angst overgaat: de vreugde van het Ik moet alle  leden  des  lichaams  doordringen  en  zich  als  tot  een  koor  van  lofprijzende  stemmen vermenigvuldigen..

2) Het is gemakkelijk om uit zulk een Psalm ene klacht, ene zucht uit te nemen en over zijne vijanden uit te spreken; het is echter de vraag, of men het geduld bewezen heeft, dat David

overigens betoond heeft, of men ook de gelegenheden, om zich zelven te wreken zo heeft laten voorbijgaan, als hij gedaan heeft, in het geloof, dat God het wel zou maken, of men ook overigens zulk een toegang tot God heeft, zo voor Zijne ogen handelt en spreekt, wat men voornemens is, of men Gods gerechtigheid zo lief heeft, als David, die ze tot niets gebruikt, dan dat  door haar het  goede bij hem en anderen worde geholpen, maar de zonde  en de ergernissen worden te niet gedaan? David’s woorden moeten ook met David’s geest gebruikt worden..

Duidelijk spreekt David hier zijn vreugde over het heil Gods uit, namelijk dat  hij enig en alleen aan God het heil toeschrijft, hetwelk hij zal verkrijgen. Want  God  wordt onder de mensen in den regel zo geprezen, dat Hij het tiende deel van Zijn recht ontvangt. Doch David, hier zich afzonderende van hen allen, zegt met nadruk, dat de gehele eer van zijn bevrijding aan Hem alleen toekomt. En zeker, zo wordt Gode gegeven wat het Zijne is, wanneer Hij versierd met Zijn kracht, alle onze hoop aan Zich verbonden houdt. Want wat houdt het in den naam Gods in onze mond te nemen, indien wij Zijne macht en goedheid naar ons oordeel opvatten..

11.

II. Vs. 11-18. Van de vreselijke verwensingen in het vorig gedeelte gaat David in het voor ons liggende  tweede  gedeelte  van  het  lied  tot  klagen  over,  en  schildert  hij de  boosheid  der vijanden, met welke hij te doen heelt, nader; terwijl hij daar van het goede spreekt, dat hij hun te voren deed en dat zij hem met den zwaarsten ondank vergelden, verdwijnt voor hem zo geheel zijn eigen persoonlijk "ik", en spreekt hij zo geheel uit de ziel van Hem, die in hem moest   vooraf   geschaduwd   worden,   dat   zijne   woorden   ons   geheel   en   al   in   de lijdensgeschiedenis verplaatsen, van het ogenblik af, dat Christus voor den hogen raad staat, tot hetgeen onder het kruis op Golgotha voorvalt. Eindelijk gaat de klacht in ene bede en ene gelofte van dank over.

11. Wrevelige, boze getuigen staan er op tegen mij; hetgeen ik niet weet, eisen zij van mij, zij willen mij bekentenis ontpersen van boze daden, waarvan ik geheel onbewust ben.

Dit vers is, zo schrijft Hengstenberg, noch historisch te verklaren, noch als een beeld op te vatten, maar het  bevat  een individualiserenden trek,  gelijk die in de Psalmen, die uit  den persoon des rechtvaardigen gezongen worden, zo menigvuldig voorkomt. Wij voegen er bij: niet alleen uit den persoon des rechtvaardigen in ‘t algemeen, maar uit dien van den Christus in hem, spreekt hier David, en zijne woorden nemen een profetisch karakter aan, gelijk zij op ‘t nauwkeurigst in MATTHEUS. 26: 59 vv. vervuld zijn. Hetzelfde geldt van de volgende verzen, waar het typische element steeds meer beslist achter het profetische wegvalt, gelijk dit ook in Psalm 22 het geval was; op David’s eigen persoon toegepast, zouden de woorden, die hij spreekt, slechts den indruk van overdrijving en gemaaktheid opwekken..

12. Zij vergelden mij kwaad voor goed (Psalm 38: 21; 109: 5), de beroving mijner ziel, mijne ziel  is  van  alles  verlaten,  die  mij  vroeger  liefde  bewezen,  zijn  voor  mij  als  gestorven (MATTHEUS. 26: 56).

13. Mij aangaande daarentegen, ik deed hun niets dan goed; als zij ziek waren, was een zak, een treurgewaad, mijn kleed, daar ik hun leed als mijn eigen gevoelde (Rom. 12: 15 12.15), en hun schuld boette, alsof zij mijne eigene ware (Jes. 53: 4. MATTHEUS. 8: 16.), ik kwelde mijne ziel met vasten1), en kastijding (Jes. 58: 3 vv. MATTHEUS. 4: 1 vv., 8: 20), en mijn gebed keerde weer in mijnen boezem2), ik bad met een diep op de borst gezonken hoofd (1 Koningen 18: 42).

1) Het was, merkt Delitzsch op, geen treuren in schijn, dat zich wilde laten zien en horen, hij trok zich in de eenzaamheid terug en maakte daar hun klacht met voorbede tot de zijne; dit aannemende wijzen wij op Jezus, hoe Hij, wanneer Hij veel met de zieken en ellendigen van Zijn volk te doen had, zich altijd weer naar de stilte terugtrok en bad (MATTHEUS. 14: 23. Luk.  5:  16.  Mark.  1:  35).  Bij het  volgende  vers  herinnere  men  zich,  dat  van  Hem wel meermalen bericht wordt, dat Hij weende (Luk. 19: 41. Joh. 11: 3 vv.), maar nooit, dat Hij gelachen heeft..

2)  Deze  woorden  worden  verschillend  uitgelegd.  Beweren  sommigen,  vooral  de  Joodse uitleggers, dat de betekenis is, dat zijn gebed zo waar was, dat hij wensen kon, dat het aan hem zelven vervuld werd; anderen verklaren, of van het aanhoudende gebed (Luther), of van het ernstige, werkelijk gemeend gebed, terwijl nog anderen het in de houding zoeken, en dat die houding uitdrukking is van het oprecht smeken. Met dit laatste verenigen wij ons. Ook Calvijn ontkent dit niet. Hij zegt toch: "Ofschoon ik niet ontken, dat met deze uitdrukking de gebaren van den biddende worden aangegeven, alsof hij zeggen wil, met gebogen hoofd en saamgevouwen handen, zoals de treurenden plegen te doen,  het  lichaam gekromd, om te bidden, maar voornamelijk was zijn doel er mede te zeggen, dat er in zijne smekingen niets vals was."

14. Ik ging steeds zo plechtig langzaam, overeenkomstig mijne smart, alsof het ene vriend, alsof het mij een broeder geweest ware (Joh. 11: 36), wiens lijden mij ter harte ging; ik ging gebukt  in  het  zwart,  met  donkere  klederen,  met  beweend  en  ongewassen  gezicht,  met ongeschoren baard (Deuteronomium 14: 2 ). als een, die over zijne moeder treurt, wanneer zij gestorven is (MATTHEUS. 12: 48 vv.).

15. Maar als ik hinkte, als ik begon te wankelen, waren zij, juist  het  tegendeel voor die deelnemende liefde vergeldende, verblijd, en verzamelden zich, om elkaar wederkerig hun vreugde mede te delen, en mij gezamenlijk met  hun lasterlijke en bespottende redenen te overvallen; zij verzamelden zich tot mij als geslagenen 1), en ik merkte niets; zij scheurden in hun huichelarij hun klederen, en zwegen niet stil, maar weenden.

1) Onze Staten-Overzetters tekenen bij deze woorden aan: d.i. zich houdende alsof zij lam waren en van rouw over mijn ongeluk hinkten. Anderen, zoals Delitzsch, vertalen: "En nu bij mijnen val zijn zij vrolijk en komen zij zamen. Onbeschoft volk komt tegen mij te zamen; lieden, die ik niet ken, beschimpen mij en laten niet af". In elk geval wil David hier op hun valse, gehuichelde vriendschap, op hun diepen haat tegen hem het oog vestigen.

16. Onder de huichelende, spotachtige tafelbroeders, met de huichelaars, wie het te doen is om bij meer vermogenden gunst te winnen, opdat zij aan hun maaltijden deelnemen, knersten zij, mijne tegenstanders, over mij met hun tanden 1), daar zij met geweld de woede opwekten en die dan met allerlei lasterlijke uitdrukkingen openbaar maakten (zie Luk. 23: 35 v. 39).

1) Het is duidelijk, dat ook hier weer de Christus Gods spreekt, door den mond van David. Want  toch,  wie  zal  het  ontkennen,  dat  die  huichelachtige  tafelbroeders  zien  op  Israël’s Overpriesters en Schriftgeleerden? O zeker, gelijk als in Psalm 22, zo smeekt de Man van smarte ook hier in het volgende vers: Red mijne eenzame. Gij doorleeft als het ware zijn lijden, dat op Hem zou komen. Hij ziet zijne vijanden tegen Zich samenspannen. Hij voelt zijne ziele verlaten.

17. HEERE! hoe lang zult Gij bij dat misdadig handelen toezien? Breng mijne ziel weer van hunlieder verwoestingen; red haar, opdat zij niet geheel bezwijke; red mijne eenzame, van de gehele wereld verlatene ziel (Psalm 22: 21), van de jonge leeuwen (in figuurlijken zin Psalm 34: 11, 57: 5), onder welke zij geraakt is.

19.

III. Vs. 19-28. In het derde deel van het lied wordt de bede die aan het slot van het vorig gedeelte met enkele woorden uitgesproken was, nader aangedrongen door ene vernieuwde schildering van de goddeloosheid der vijanden, David wijst op de heilzame gevolgen, welke de afgebedene redding voor de vromen en rechtvaardigen in de gemeente hebben zal, en legt daarmee de zaak te ernstiger den Heere aan het hart. Terwijl nu de zanger van de verhoring van zijn gebed zeker is, keert ook de gelofte van dank terug, die aan het einde van het tweede deel uitgesproken was.

19. Laat  hen zich  niet  verblijden over mij, die mij om valse oorzaken, om leugenachtige redenen  vijand  zijn,  daar  zij,  om  hunnen  haat  als  rechtvaardig  voor  te  stellen,  allerlei leugenachtige beschuldigingen tegen mij inbrengen; noch laat hen wenken met de ogen, laat hen niet toe, dat zij door met de ogen te wenken elkaar hun vreugde te kennen geven over mijn ongeluk, zij a), die mij zonder oorzaak haten.

a) Psalm 69: 5. Joh. 15: 25.

21. En zij sperren met trotsen hoon hunnen mond wijd op tegen mij; zij zeggen, verheugd over mijne smart: Ha, ha, ons oog heeft hetgeen wij zo lang gewenst hebben eindelijk gezien!

22. HEERE! Gij hebt het gezien, mijn ongeluk aanschouwd, maar met andere ogen en met een ander hart. Gij hebt gezien hunnen haat; zwijg niet, maar beantwoord hun rede met een machtig woord van den heiligen Rechter. HEERE! wees niet verre van mij, dien zij tot een geheel verlatene gemaakt hebben (vs. 12).

23. Ontwaak en word wakker uit Uwe rust, die tot hiertoe duurde (Psalm 44: 24), tot mijn recht, treed met de daad tussen beide, mijn God en Heere! tot beslissing van mijne twistzaak. Verdedig mij, Gij, aan wie ik mijne gehele zaak heb opgedragen en toevertrouwd.

23. Ontwaak en word wakker uit Uwe rust, die tot hiertoe duurde (Psalm 44: 24), tot mijn recht, treed met de daad tussen beide, mijn God en Heere! tot beslissing van mijne twistzaak. Verdedig mij, Gij, aan wie ik mijne gehele zaak heb opgedragen en toevertrouwd.

24. Doe mij recht naar Uwe gerechtigheid, die volmaakt is tegenover mijne vijanden (Psalm 7: 9), HEERE, mijn God! en laat hen zich over mij niet verblijden.

25. Laat hen niet langer zeggen in hun hart: Heah 1), onze ziel! dat is naar het verlangen van ons hart. Laat hen niet zeggen: Wij hebben hem verslonden!

1)  Heah  is  een  uitroep  van  vreugde  en  spot  (Job  39:  25.  Psalm  40:  16,  enz.).  De Staten-Overzetters tekenen daarbij aan: "alsof zij zeiden: Couragie! Weest nu vrolijk, o onze ziel! want wij zien onzen lust aan hem."

26.  Laat  hen,  want  dit  is de eis Uwer  gerechtigheid,  gelijk  reeds in vs.  4  gezegd werd, beschaamd  en  te  zamen  schaamrood  worden,  die  zich  in  mijn  kwaad,  mijn  ongeluk, verblijden, laat hen met schaamte en schande bekleed worden, als met een uiterlijk gewaad, dat met den toestand van hun binnenste overeenkomt; dat zij het lot van allen, die zich tegen mij groot maken (Psalm 109: 29).

27. Laat hen daarentegen vrolijk zingen en verblijd zijn, die, daar zij zien op hetgeen recht is (Psalm 11: 7),lust hebben tot mijne gerechtigheid, en laat hen door de rechtvaardiging, die mij nu ook werkelijk ten deel wordt, gelegenheid  verkrijgen om geduriglijk te zeggen: Groot gemaakt zij de HEERE, die lust heeft tot den vrede Zijns knechts.

28.  Wat  mij zelven betreft,  zo  zal de openbaring  Uwer  gerechtigheid niet  zonder  indruk blijken op mijn hart, en waarvan dat hart vol is, daarvan zal de mond overvloeien (Luk. 6: 45), mijne tong zal vermelden Uwe gerechtigheid, en Uwen lof den gansen dag.

Laat ons bedenken, dat de Heere vreugde heeft in het geluk van al Zijne knechten, en dat zij mogen spreken van Zijne gerechtigheid en Hem dagelijks prijzen; het is een onderwerp, dat nooit zal uitgeput worden: zelfs niet door den eeuwigen lof van heiligen.

PSALM 36.

KLACHT OVER DE GODDELOZE HUICHELAARS.

1. Een Psalm, een leerdicht van David, den knecht des HEREN (Psalm 18: 1 ), voor den opperzangmeester (Psalm 4: 1), behandelende hetzelfde onderwerp als Psalm 12 en 14 (vgl. 2 Samuel 21: 22 ).

Werd David tegen het einde van den vorigen Psalm (35: 7) knecht des Heren genoemd, dien de  Heere  wèl wil doen,  op  dezelfde  wijze  wordt  hij in  het  opschrift  van  den  voor  ons liggenden Psalm genoemd, en geeft hij in den verderen voortgang te kennen, hoe ook hij van zijne  zijde  een  welgevallen  heeft  in  des  Heren  wil,  dat  is  in  de  ere  zijns  naams  en  de bevordering van Zijn rijk; want tegenover het gehele wezen en werken der goddelozen, die zich gedragen, of God op aarde niets ware, weet hij heerlijk te zingen en te zeggen, dat God integendeel alles in allen is

2.

I. Vs. 2-5. Op de grootheid en diepte van het menselijk verderf, tot welk ene verharding in de boosheid mensen het brengen kunnen, is vooreerst de blik van den dichter gericht, daar ziet hij goddelozen voor zich, die door de ingevingen van den boze op dezelfde wijze geleid worden, als de vromen onder de tucht en de leiding van Gods Geest staan, die, zonder enige godsvrucht, elke gedachte aan de straffende Goddelijke gerechtigheid in zich verstikt hebben, en in wier mond nu niets dan woorden van boosheid en van bedrog zijn; ten opzichte van hun handelingen veroorloven zij zich alles; geen slechtheid is hun te slecht.

2. De overtreding des goddelozen spreekt in het binnenste van mijn hart, als ik den goddeloze in zijn leven en werken beschouw, dan zegt ene stem in mijn binnenste, hoe vroom en heilig hij ook schijne: Er is gene vreze Gods voor zijne ogen (Genesis 20: 11).

De woorden  van den grondtekst  zijn,  zo  als zij daar  staan,  zeer  moeilijk  en worden op verschillende wijzen verklaard, waarvan echter gene geheel voldoet. Gemakkelijker zou alles worden, wanneer wij in plaats van van mijn hart van zijn hart lezen, naar welke lezing ook de Septuaginta en Vulgata vertalen: De zin zou dan zijn: "Ingeving der zonde woont bij den goddeloze, in het  binnenste van zijn hart;  gene godsvrucht  is voor zijne ogen." Daarmee wordt dan gezegd, dat, even als Gods knechten zich door de uitspraken van Zijn Woord en door de ingevingen van Zijnen Geest zich laten regeren,  zij geheel en al beheerst en met onweerstaanbare macht gedreven worden tot hetgeen misdadig en boos is. Niet eens houdt hen ene slaafse vrees voor Zijne straffen af, zij leven gerust in hun zonden voort, de ondeugd zelf is hun tot een orakel geworden, dat steeds op nieuw boze plannen en gedachten tot hen brengt.

Onze Staten-Overzetters tekenen aan: D.i. als ik te boos en zorgeloos werd en daarom der goddelozen aanmerk en overweeg, zo word ik gedrongen bij mij zelven zo zeker te geloven, dat  zij geen  vreze  noch  schrik  voor  God  hebben,  alsof de  goddelozen  zulks  met  ronde woorden ook zeiden: "zo klaar blijkt de goddeloosheid uit hun werken, hetwelk mij zeer doet in het binnenste van mijn hart."

Ook ons komt het voor, dat we niet met de Septuaginta mijn in zijn hebben te veranderen. Moeilijkheden biedt dan de verklaring van het woord spreekt, dewijl dit op andere plaatsen in de H. Schrift gebruikt wordt (Numeri 34: 3. 2 Samuel 23: 1. Psalm 110: 1), van spreken bij ingeving. Wij vatten het dan ook in dezen zin op, dat de dichter hier zegt, hoe alles, wat hij

van den goddeloze ziet, hem doet zeggen, en dit zeggen is zo zeker als een godsspraak, dat er geen vreze Gods is voor zijne ogen.

3.  Want  hij vleit  zich zelven in zijne ogen,  hij beeldt  zich zelven allerlei deugden in,  en misleidt zich ten opzichte zijner overtredingen, waarvoor hij allerlei vijgenbladeren heeft (Jes. 28: 15), zelfs dan nog gaat hij daarin voort, als men zijne ongerechtigheid bevindt, die te haten is, als het voor ieder duidelijk geworden is, welk ene zonde hij pleegde.

Ook hier is de vertaling moeilijk. Letterlijk staat er: Zij, namelijk de ondeugd, vleit hem met hare ogen, om misdaad en haat te vinden, dat is: "de zonde verlokt hem tot daden van geweld en haat.".

4. De woorden zijns monds, al wat hij spreekt, zijn onrecht en bedrog; hij laat na te verstaan tot weldoen, verstandig te handelen door goed te doen.

5. Hij bedenkt onrecht op zijn leger, hoewel de plechtige stilte van den nacht den mens wel tot nadenken en ernst roept (Psalm 4: 5); hij stelt zich op enen weg, die niet goed is, zonder bedenken slaat hij den bozen weg in en veracht hij den weg der waarheid; het kwaad verwerpt hij niet, het geweten is zo toegeschroeid, dat er geen afkeer van enig kwaad meer is.

Wie bij het licht van Gods Woord zich zelven leert kennen, en wiens geweten door het Woord van God dagelijks helderder en reiner wordt, zodat hij behagen in gerechtigheid verkrijgt, gelijk  dit  bij David  het  geval was,  die wordt  ook  in  staat  gesteld  anderen,  die door  de ongerechtigheid gevangen zijn, zo in hun listen te ontdekken en te beoordelen, dat zij zich zelven dikwijls niet zo goed kennen, als een kind des lichts het hun zeggen kan..

6.

II. Vs. 6-10. Van het onaangename gezicht der goddelozen wendt zich David tot een ander punt, dat hem aangenaam en vertroostend is. Hij beschouwt nu met grote bewondering den Heere, zijnen God, in de oneindige volheid van Zijne goedheid, trouw en rechtvaardigheid, en legt  uit  ervaring  van  zijn  eigen  hart  een  welsprekend  getuigenis  als  van  het  heil  en  de vreugde, van het leven en het licht, die van Hem uitgaan.

6.  O HEERE!  a)  Uwe  goedertierenheid,  gelijk  zij zich op  aarde openbaart,  is tot  in de hemelen, wij zien haar, zo ver ons oog kan reiken, Uwe waarheid, Uwe trouw in ‘t vervullen Uwer beloften tot de bovenste wolken toe 1), die ons de diepten des hemels verbergen.

a) Psalm 57: 11; 108: 5.

1)  De  Uitleggers  menen,  dat  David,  nadat  hij  uiteengezet  heeft,  hoe  het  bederf  en  de vijandschap  wijd  en  zijn  in  de  wereld  is  verspreid,  nu  de  gelegenheid  aangrijpt,  om  in bewondering het ongelooflijk geduld Gods groot te maken, dat Hij niet ophoudt dit menselijk geslacht,  met  zulk  een stroom van ongerechtigheid bedekt,  met  Zijn gunst  en  genade  te bezoeken. Ik nu vat dit eigenlijk anders op. Namelijk dat de Profeet, wanneer hij over de

gruwelijkste goddeloosheid der mensen heeft uitgeweid, opdat hij nu zelf niet, meegesleurd door een aanval van dit verderf, zou ten gronde gaan, weer tot zich zelven komt..

7. Uwe gerechtigheid, die naar de ene zijde rechtvaardigende in genade, naar de andere zijde wrekende in toorn gezien wordt, die een iegelijk vergeldt naar zijne werken, is als de bergen Gods; zij zijn als die bergen, die van Uwe majesteit en heerlijkheid getuigen, als die kolossen, die gene menselijke macht bewegen kan. Uwe oordelen, wanneer Gij ze ten uitvoer legt, ter vernietiging  der  bozen,  ter  redding  der  rechtvaardigen,  zijn  een  grote  afgrond,  zijn  ene onpeilbare diepte (Rom. 11: 33), ondoordringbaar, zijn als de diepte der wateren onder de aarde, die in zeeën en stromen gezien wordt (Genesis 7: 11, 8: 2); HEERE! Gij behoudt (Jes. 27: 1 ), mensen en beesten, gelijk Gij dat op ‘t sprekendst bij den zondvloed getoond hebt (Genesis 6: 18 vv.).

Er is geen mysterie (geheim) in de Christelijke leer, dat moeilijker is om te geloven, dan de eenvoudige waarheid, dat door den chaos van overtreding en ongerechtigheid, van jammer en ellende, waarvan de wereld vervuld is, de geheime draad  van gerechtigheid, waarheid en goedheid heengaat. Wat in ‘t bijzonder de waarheid betreft, van welke de zanger spreekt, zo wordt daaronder verstaan de trouw van God in ‘t houden Zijner beloften, en wat is meer geschikt, om door den natuurlijken mens als louter dwaasheid uitgelachen te worden, dan juist dit   standvastig   vasthouden   der   vromen   aan   Gods   waarachtigheid   te   midden   van ondervindingen,  waarin  Gods  Woord  duizendmaal  tot  schande  schijnt  te  worden,  en  te midden  van  een  wereldloop,  die  toch  waarlijk  eerder  door  alle  andere  machten  schijnt geregeerd te worden dan door de tranen en gebeden van een hoopje rampzalige "fijnen." Wie dan nu  toch,  gelijk  David,  terwijl hij vlucht  en verbanning,  nood  en ellende en dood  te verwachten heeft, nog van Gods beloften kan zingen: "Uwe goedertierenheid is tot in de hemelen," die heeft de geloofsproef doorstaan. Wil iemand het bewijs hebben, dat dit geloof met David niet uitgestorven is, die leze het lied van staal en ijzer, dat Johan de Grootmoedige in een niet minder wanhopigen toestand dan dien van David, na den slag bij Mühlberg (1547) gezongen heeft: "Wat God behaagt, behaagt ook mij.".

8. Hoe dierbaar is Uwe goedertierenheid, o God! dierbaar boven alle schatten, want zij vult de kloof, die tussen U en den mens bestaat; dies de mensen-kinderen, die niets dan stof en asse zijn  (Genesis  18:  27),  onder  de  schaduw  Uwer  vleugelen  toevlucht  nemen  tegen  alle aanvechting en vervolging.

De Heere biedt allen, tot wie Hij het Evangelie zendt, verzoening aan door Jezus Christus, aan ieder, die vlucht tot den genadetroon, welke is opgericht in Jezus Christus, welke is God geopenbaard in het vlees..

9. Zij, die deze gemeenschap genieten en alzo tot Uwe Kerk behoren, worden dronken van de vettigheid  Uws  huizes,  zij verkrijgen  de  gaven  en  krachten,  de  goederen  en  zegeningen, waarmee Gij in het huis Uwer genade de Uwen ontvangt, en die ze daar ontvangen, genieten bijna boven hun kracht om ze te dragen; en Gij drenkt hen uit de beek Uwer wellusten, zodat zij zijn als de bomen van Eden, die door vier uit ene bron ontspringende wateren bevochtigd werden (Genesis 2: 10 vv.).

Delitzsch  haalt  hier  uit  ene  Joodse  Psalmverklaring  het  voortreffelijke  woord  aan:  "leder rechtvaardige in ‘t bijzonder heeft ene wereld voor zich en een paradijs voor zich."

Zij hebben de vruchten van Eden ten spijze en de rivier van Eden om uit te drinken. De Heere brengt niet alleen tot deze rivier, maar doet ons drinken; hierin zien wij Gods neerbuigende liefde..

10. Want bij U, den alleen Zalige, den alleen Machtige (1 Tim. 6: 15), is de fontein des levens, uit U stroomt alle leven voort (Jer. 2: 13; 17: 13); in Uw licht zien wij het licht, in de zee van Uw licht verdiept, daar Gij de Vader des lichts zijt (Jak. 1: 17 1.17), worden wij eerst gewaar wat licht is, worden wij door Goddelijke kennis verlicht en van geestelijke vreugde doortrokken; buiten U hebben wij niets dan troosteloosheid en duisternis voor ons.

Nicole Malebranche, een leerling Descartes, beroemd als Methaphysicus (geb. 1638 te Parijs, gest. 1715) had deze Spreuk tot de Zijne gekozen.

"Als Gij ons door Uwen Heiligen Geest verlicht en Uw Vaderlijk aanschijn in den Messias vertoont, dan verkrijgen wij het  rechte verstand van Uwe genadewerken en genieten een levendigen troost en hartelijke blijdschap, vgl. Job 29: 3. Psalm 4: 6, 7 en 27: 1 met Jes. 9: 1. Jak. 1: 17, ook voor zoveel dit de heerlijkheid des levens aangaat Psalm 16: 11; 17: 15. Zach. 14: 6, 7. Kol. 1: 12. Openbaring 21: 11, 23; 22: 5.

Licht is de heerlijkheid des levens. Leven in de donkerheid is ellende en meer dood dan leven. De Heere alleen kan natuurlijk, verstandelijk en geestelijk leven schenken; Hij alleen kan het leven helder en heerlijk maken. In geestelijke zaken doet de kennis van God een licht schijnen over alle andere voorwerpen. Wij hebben geen kandelaar nodig om de zon te zien, Wij zien haar door hare eigene stralen en dan zien wij al het andere door hetzelfde schijnsel. Wij zien Jezus niet bij het licht van ons zelven, maar ons zelven in het licht van Jezus. Geen bijzonder verstand van ons leidt tot het ontvangen van het licht des Geestes, integendeel het is dienstig om den  geheiligden  boom te  vernietigen;  geheel en alleen door  Zijne  eigene  verlichting, verlicht de Heilige Geest de donkere schuilhoeken van de goddeloosheid onzer harten. IJdel zijn zij, die uitzien naar wetenschap en menselijk verstand; één straal van Gods troon is beter dan de middag-luister van menselijke wijsheid..

Ene fontein staat nooit stil, maar vloeit bij zomer en winter, zo  zijn ook de genaden van Christus  steeds  vloeiende  wateren  ener  levende  fontein.  Dit  water  verkwikte  de  dorstige Israëlieten in de woestijn, want de rotssteen was Christus. Dit water werd gevonden bij den put te Samaria en trok er meer tot zich, dan ene nieuwe wel, die eerst ontsprongen is. Ene wel maakt  de landouwen en lusthoven vruchtbaar,  waarover  zij vloeit; de mensen,  in hunnen natuurstaat  gezien,  zijn  gelijk  ene  dorre  aarde,  verstorven  ten  goede  en  onbekwaam om vruchten te dragen. Maar als de genadewel van boven hen nat maakt, dan schiet de wijnstok edele ranken, dan bloeien de lelies der oprechtheid (Hoogl. 4: 2). Ene wel heeft soms ene genezende kracht in zich, zo is Christus de rechte wel tegen alle krankheden der ziel; Hij is de ware heelmeester, Exodus 15: 26. MATTHEUS. 9: 25. Psalm 103: 3. Het bronwater is zeer klaar,  bekwaam  om  te  reinigen,  zo  is  Christus  de  rechte,  reine  wel,  die  nooit  door  de

vuiligheid der zonde verontreinigd is; daarom meent dit water alle onreinheid van zonden weg, en maakt den gewassene sneeuwwit, schoon de zonden bloedrood zijn. (Jes. 1: 8). Ene wel borrelt een verversend en verkoelend water op, dat allen dorst wegneemt; zo schept ook de pelgrim Gods in de dorre woestijn dezer wereld uit de fontein des levens, Jezus, zulke wateren, die zijne matte ziel verkwikken.

Als God, de Heere eerst recht Zijn licht in de ziele laat vallen en de ontdekte en bekommerde ziele bij het licht Gods ziet, dat alles vergeven is, dan komt ook zij eerst tot rust, tot blijde dankzegging voor de genotene weldaden. David weet het, dat eerst door het zuivere licht Gods  de  wolken  van  donkerheid  en  duisternis  worden  verdreven  en  hij  God  in  Zijn vriendelijk Aangezicht kon zien.

11.

III. Vs. 11-13. Op den lof in het tweede en de klacht in het eerste gedeelte, volgt nu gebed en vertrouwen; de zanger brengt  de beide zijden der tegenstelling, die bij tot  hiertoe slechts eenvoudig tegenover elkaar gesteld heeft, met elkaar in aanraking; hij bidden Heere, dat die zijne goedheid en gerechtigheid aan de Zijnen, en dus ook aan hem late openbaar worden, hem van den trotse en goddeloze redde; reeds ziet hij in den Geest deze bede vervuld en de misdadigers vernietigd.

11. Strek Uwe goedertierenheid, als enen bedekkenden, beschermenden vleugel (vs. 8 Ruth 3: 9)uit over degenen, die op grond van een leven in Uwe gemeenschap (Jer. 22: 16. 1 Joh. 2: 3; 4: 8 en Uwe gerechtigheid, volgens welke Gij een ieder geeft, wat hem toe komt (vs. 6), over de oprechten van hart 1), over hen, wier hart naar U gekeerd is (Psalm 33: 1).

1) Nu wendt David zich tot het gebed. Vooreerst wel eist hij in het algemeen, dat God jegens allen Zijne goedertierenheid uitstrekt. Vervolgens behandelt hij zijne zaak in het bijzonder, de hulpe Gods tegenover zijne vijanden inroepende. Hier wenst hij niet anders, dan dat God Zijn mededogen jegens de vromen ten einde toe voortzet. Hieraan hecht hij de gerechtigheid vast als het gevolg van zaak. Doch wij hebben elders gezegd, dat de gerechtigheid Gods daarin uitblinkt,  dat  Hij het  voor  de  Zijnen  opneemt,  hun  onschuld  in  bescherming  neemt,  hun beledigingen wreekt en onderdrukt, en Zich openbaart als den Getrouwe in het bewerken van hun heil..

Ook hier blijkt het zo duidelijk mogelijk, dat de dichter het alles van den Heere verwacht, dat het  licht  en de genade Gods alleen tot  waarachtige godsvrucht  opleidt  en  dat  er  alleen, wanneer de genade overheerst, een wandelen is in de wegen des Heren.

12. De voet der hovaardigen,  die in hun goddeloosheid van niets, dan van hoogmoed en onderdrukking weten, kome niet over mij, die mij door Uwe genade, onder Uwe kinderen mag  rekenen,  en  de  hand  der  goddelozen,  waarmee  zij  al  te  gaarne  de  vromen  en rechtvaardigen aangrijpen, doe mij niet omzwerven, make niet dat ik voor hen moet wijken.

13. Laat het tegendeel waar zijn; laat van die plaats, waar zij mij onder den voet zoeken te treden,  gezegd  worden:  aldaar  zijn  de  werkers  der  ongerechtigheid  gevallen;  zij  zijn neergestoten, en kunnen niet weer opstaan.

David voorziet reeds in den geest, waartoe het bij de macht van den boze, die ook onder zijne rechtvaardige regering in Israël zich openbaarde, nog met hem zou komen; het is, alsof de gehele opstand  van Absalom met  al zijne heilloze gevolgen reeds voor  zijne ogen  staat, hoewel hij, toen hij dezen Psalm dichtte nog in de toekomst was. Maar met het oog op den Heere  (vs.  7)  ziet  hij  ook  reeds  het  einde  en  den  afloop  dezer  gehele  toekomstige geschiedenis..

PSALM 37.

DE ERGERNIS OVER DER GODDELOZEN GELUK TE MIJDEN.

1. Een Psalm van David, weer even als reeds Psalm 9, 10, 25 en 34, een alfabetische.

In dezen Psalm van David is bijna gene orde in ‘t oog gehouden, geen samenhang der delen, behalve  dat  ene  en  dezelfde  zaak  onder  de  meest  verschillende  wendingen  en  in  de menigvuldigste  variaties  daarin  behandeld  wordt,   hoewel  elke  van  deze  eigenaardige schoonheden  bezit,  zodat  zij niet  anders  onder  elkaar  samenhangen  dan  als  verscheidene edelgesteenten of paarlen, die aan enen draad geregen een halsband vormen.
Luther  noemt  den  Psalm  "der  vromen  kleed,  hetwelk  ten  opschrift  draagt:  "hier  is  de lijdzaamheid der heiligen." (Openbaring 14: 12).

De toestand, dien David aan het slot van den vorigen Psalm voorzag, dat de trotsen hem zouden  vertreden,  en  de  goddelozen  hem  zouden  trachten  ten  onder  te  brengen,  is  nu gekomen door Absaloms opstand. Hij is uit Jeruzalem verdreven, van den troon gestoten en vertoeft als vluchteling en onder veel ontbering, aan gene zijde van den Jordaan, terwijl de oproerige zoon met zijnen goddelozen aanhang in het genot van zijne goederen zwelgt. Thans toont hij, dat hij de verzoeking, die in zulk een toestand ontstaat, om aan Gods goedheid, waarheid en gerechtigheid, waarvan hij in den vorigen Psalm zo schoon gezongen beeft, te twijfelen,  reeds  meester  is;  dit  hij zich  het  geloof niet  laat  ontnemen,  waarmee  bij daar eindigde, dat de boosdoeners daar zullen vallen, waar zij nu schijnen te staan, en dat zij zullen neergestoten worden, om nooit weer op te staan. (2 Samuel 16: 23 ).

I. Vs. 1-7. Ene rij van zeven spreuken, die een bepaald paraenetisch karakter hebben, vormt het  begin. Bovenaan wordt  de hoofdgedachte geplaatst, die den gehelen Psalm doorgaat, terwijl zich daaraan aanstonds de vermaningen aansluiten, die daarbij behoren. (vs. 3-7).

Aleph. a) Ontsteek u niet over de boosdoeners, dat gij in woesten ijver vuur uit den hemel op hetzelfde ogenblik zoudt willen laten komen (Luk. 9: 54); benijd hen niet, die onrecht doen, wanneer het hun een tijdlang wel gaat, terwijl u, die God vreest, leed op leed treft (Spreuken 24: 19, Prediker 10: 4).

a) Spreuken 23: 17; 24: 1.

2.  Want  als  gras  zullen  zij haast  worden  afgesneden,  zodat  het  algemene  menselijke  lot (Psalm 90: 5 vv. Jes. 40: 6 vv.) hen nog in bijzonderen zin op in het oog vallende wijze treft, en als de groene grasscheutjes zullen zij afvallen (Psalm 1: 3).

Aanstonds grijpt en treft de profeet de hoofdzaak in deze aanvechting, en neemt hij alle reden daartoe weg. Hij spreekt aanstonds: O mens gij zijt toornig gij hebt er reden toe, gelijk gij meent, want er zijn boze mensen en deze doen onrecht en veel kwaad, en toch gaat het hun wel, zodat de natuur meent, dat hier werkelijk reden is om toornig te zijn. Niet alzo, lief kind! laat hier genade en niet natuur regeren; leg den toorn af en wacht nog een kleinen tijd; laat hen kwaad doen, laat het hun welgaan-geloof mij het zal u gene schade doen. Dan zegt de mens: Ja, maar wanneer zal het ophouden? Wie kan het zo lang uithouden? Hij antwoordt: "want als gras, enz." Een schone gelijkenis, verschrikkelijk voor de geveinsden en troostrijk voor de lijdenden..

Als het gras zijn tijd gehad heeft, zo wordt het afgemaaid; alzo, wanneer de goddelozen met hun geluk hun doel bereikt hebben, zendt God iemand over hen, die hen afhouwt, gelijk wij aan Saul en Achab zien- als zij rijp waren zond God vijanden, die hen afhieuwen. Wanneer de bloemen en het groene, kruid hunnen tijd gestaan en gebloeid hebben, vallen zij van zelf af en verwelken:  alzo  zijn  alle  goddelozen  met  hun  groot  tijdelijk  geluk.  Er  zijn  echter  zulke bloemen-wanneer zij eens zijn afgevallen, komen zij niet weer, maar zullen eeuwig verdorren en verwelken en nooit weer bloeien. Och wat zou men zich dan over hen toornig maken en hun het tijdelijk geluk misgunnen, men mocht zich wel over hun blindheid ontfermen..

Toorn en nijd tegen de bozen komen uit  een verkeerden grond voort, uit  twijfel aan de goddelijke Voorzienigheid, en hebben de treurigste gevolgen. Uit den toorn komt de wraak voort, uit den nijd het streven, om zich door eigene middelen tot een gelijk geluk te verheffen. Zo wordt uit hem, die over  de bozen zich vertoornd maakt, en die hen benijdt, zelf een booswicht; hij plaatst tegenover geweld geweld, tegenover boosheid boosheid..

3. Beth. Vertrouw op den HEERE, in plaats van toornig te worden, en wacht met geduld wat Hij doen zal, en doe het goede, laat u door niets van het pad der gerechtigheid afleiden; bewoon de aarde of het land 1), het land, dat de Heere, uw God, u tot ene woonplaats gegeven heeft, en dat ene in beloften zo rijke toekomst als glorierijk verleden heeft, en voed u met getrouwigheid; laat die kostelijke deugd, de trouw, uwe spijze zijn, bemin die en beoefen ze met alle vlijt.

1)   Het   "land"   is   in   den   Psalm   het   beloofde   heilige,   nl.   het   oord   van   Jehova’s tegenwoordigheid, het land, dat niet enkel een roemvol verleden, maar ook een veelbelovende toekomst heeft, en eindelijk op volkomen wijze daar onder Jozua, het erfdeel van het ware Israël..

Met   deze   woorden   kondigt   hij   een   voortdurenden   staat   aan,   dewijl,   ofschoon   zij vreemdelingen en bijwoners zijn in de wereld, de Heere echter hen met Zijn hand beschermt, opdat zij zeker wonen..

4. En verlustig u in den HEERE  1), terwijl gij in Zijne gemeenschap leeft en door Zijne genade gezegend wordt, zo zal Hij u geven de begeerten uws harten, want iets tegen God kunt gij in zulk ene levensgemeenschap niet wensen, en iets wat de in liefde tot God geheiligde wil begeert en zoekt, kan de Heere niet weigeren (Psalm 20: 6; 21: 3).

1) Deze verlustiging wordt gesteld tegen de ijdele en valse vermaken der wereld, welke de ijdele mensen zo druk maken, dat zij, terwijl zij de weldaden Gods verachten, van geen ander genot dromen, dan dat wat voor het ogenblik hun ogen bekoort. Maar deze tegenstelling tussen de valse en ijdele vreugde, waarmee de wereld zich bedriegt, en de ware rust, waarin de gelovigen zich verheugen, is wel degelijk op te merken, dewijl hetzij alles ons tegenlacht, hetzij de Heere ons door onheilen oefent, dit beginsel vast te houden is: Dewijl God ons deel is, zijn de snoeren ons in lieflijke plaatsen gevallen.

De begeerten Gods en de begeerten der rechtvaardigen stemmen overeen, zij zijn van één gemoed in hun begeerten.

5. Gimel. a). Wentel 1) uwen weg op den HEERE, wentel den zorgenlast van uwen levensweg met zijnen voortgang en de uitkomst op des Heren schouders, daar de uwe voor dezen last nog niet berekend zijn; en vertrouw op  Hem, laat Hem de besturing van uw leven over, zonder zelf daarin te willen grijpen; Hij zal het maken, het tot een goed einde brengen.

a) Psalm 22: 9; 55: 23. Spreuken 16: 3. MATTHEUS. 6: 25. Luk. 12: 22. 1 Petrus 5: 7.

1) Als Gods kinderen zelf hun lasten moesten dragen, zou den deze te zwaar voor hen zijn; maar hier vermaant de dichter alle gelovigen, om al hun zorgen en moeite op den Heere over te dragen, opdat Hij Zijn schouder en onder zou zetten. Velerlei kruis legt de Heere Zijne geliefde kinderen op, maar wanneer in beoefening wordt gebracht, om het zwaarste eind den Heere te laten dragen, dan zal ook het zwaarste hun ten leste niet te zwaar te dragen zijn. Gode zij dank, de gelovige mag bij enen geopenden, genadetroon alle zijne lasten neerleggen.

6.  En  de  Heere  zal  Uwe  gerechtigheid,  al  wordt  die  nu  ook  nog  zo  belasterd,  doen voortkomen als het  licht  der  zon,  wanneer  het  ‘s morgens doorbreekt,  en uw  recht,  dat vertreden is, als den middag, wanneer de zon het helderst schijnt en gene wolk voor haar bestaan kan (Job 37: 21).

7. Daleth. Zwijg, daar Hij alzo doen zal, den HEERE; zie op Hem, in plaats van u zelven uwe gerechtigheid met  woord  of daad te willen verschaffen, en verbeid Hem, wacht geduldig, totdat  Hij, die wonderbaar van raad en daad is, het werk heeft volbracht, waarover gij u bekommert; ontsteek u  niet,  ik herhaal wat ik reeds zei (vs. 1), over degene, wiens weg voorspoedig is, over enen man, die listige aanslagen uitvoert, die de verkeerde dingen, die hij bedacht heeft, ook ten uitvoer kan leggen.

8.

II. Vs. 8-33. Nu volgt het hoofddoel van het lied, waarin de toon van bedaarde voorstelling en diepe  beschouwing  heerst;  ook  hier,  even  als  in  den  gehelen  Psalm,  blijkt  ene  grote verwantschap met de Salomonische spreukendichting, die zonder twijfel reeds in David haren grondlegger heeft,

8. He. Laat af van toorn, bedwing dien, wanneer hij zich in u wil verheffen, en verlaat de grimmigheid; ontsteek u niet, immers niet 1), om kwaad te doen.

1) Het woord "niet" staat niet in den grondtekst. De zin is: ontsteek u niet, want dit zou immers ten gevolge hebben, dat gij kwaad deed. Bij den nijd ligt de zonde aan de deur.

9. Er is dan ook gene reden tot toornig worden, alsof gij de straffende gerechtigheid Gods te hulp  moest  komen.  De  Heere  zal  ter  rechter  tijd  weten,  wat  Hij  doen  moet;  want  de boosdoeners zullen uitgeroeid worden; maar die den HEERE verwachten, die zullen de aarde erfelijk bezitten (Psalm 25: 13); dat gij dan tot deze behoort, daaraan alleen is alles gelegen.

10. Van. En nog een weinig, en de goddeloze zal er niet zijn; en gij zult acht nemen op zijne plaats, maar hij zal er niet wezen.

11. De zachtmoedigen daarentegen zullen de aarde erfelijk bezitten 1), en zich verlustigen over groten vrede 2) (Psalm 119: 165).

1) De Septuaginta vertaalt: of de praeiv klh-ronomhsousi ghn Vergelijk MATTHEUS. 5: 5.

2) Daar zij vrede bewaard hebben, wordt hun na verdelging der bozen de vrede ten deel (vs. 37).

Zalig zijn de zachtmoedigen, want zij zullen het aardrijk beërven (MATTHEUS. 5: 5). Deze zaligspreking is de bevestiging en verklaring van de uitspraak van den Psalmist. De aarde, het land Kanaän, Israël’s erfdeel als volk Gods, was het voorbeeld en onderpand hunner eeuwige erve  in  den  Messias.  De  dichter  ziet  hier  dan  op  die  eeuwige  erve,  hij,  die  als  een zachtmoedige hier Kanaän uit de hand van God in het geloof ten erve had, hem wachtte een eeuwige bezitting, waar hij zich eeuwig in het heil des Heren verlustigen zou. Die belofte was en is de grond der hope voor de ware godvruchtigen van alle tijden, als het hun helder is voor het oog der ziele, zien zij er naar uit, en in droevige en bange dagen en nachten leren zij dan Gode zwijgen en verbeiden, want hun heil komt..

12. Zain. De goddeloze bedenkt listige aanslagen tegen den rechtvaardige, en hij knerst over hem met zijne tanden in woede (Job 16: 9).

13. De HEERE belacht hem (Psalm 2: 4) want Hij ziet, dat zijn dag komt, wanneer het op eens met al zijne boze plannen en ondernemingen een einde neemt.

Deze goddelijke wijze van beschouwen moeten ook de rechtvaardigen tot de hun maken, zo zal in plaats van het wenen het lachen komen, reeds voordat de Goddelijke hulp verschijnt..

14. Cheth. De goddelozen hebben het zwaard uitgetrokken, en hunnen boog gespannen, om den ellendige en nooddruftige neer te vellen, om te slachten, die oprecht van weg zijn.

15. Maar hun zwaard zal in hunlieder hart  gaan, en hun bogen zullen verbroken worden (Psalm 7: 16 v.; 9: 16 v.; 57: 7. Spreuken 26: 27).

16. Teth. Het weinige, dat de rechtvaardige heeft, is beter dan de overvloed veler goddelozen (Spreuken 15: 16; 16: 8).

17. Want de armen der goddelozen zullen verbroken worden; zodat zij noch anderen schade noch zich zelven meer nut kunnen doen (Psalm 10: 15. 1 Samuel 2: 31); maar de HEERE ondersteunt de rechtvaardigen, en vergoedt door Zijnen bijstand alles, wat het gebrek aan tijdelijk goed en aan eigene kracht hen doet ontberen.

18. Jod. De HEERE kent de dagen der oprechten, hun leven met al zijne wisselingen slaat Hij nauwlettend gade, met vaderlijke zorg (Psalm 1: 6; 31: 8); en hun erfenis zal in eeuwigheid blijven 1), de late nakomelingen zullen nog erven, wat zij met God en in ere bezitten.

1) Niet zonder oorzaak komt David er zo dikwijls op terug, dat daarom de rechtvaardigen gelukkig zijn, dewijl God in hun nooddruft voorziet. Wij zien toch hoe gaarne het verstand der mensen geneigd is tot twijfelen, en hoe een overbodige zorg hen kwelt, waaraan zij geen grens of maat kunnen stellen. Ondertussen bekruipt hen een andere ondeugd, dat zij boven hetgeen geoorloofd is willen vooruit zorgen. En echter, hoe sterk zij zijn in vlijt en ijver, herhaaldelijk falen zij in het nemen van plannen, en komen niet zelden bedrogen uit wat de uitkomst betreft. Waarom niets nuttiger is, dan bij voortduring ons de Voorzichtigheid Gods voor ogen te stellen, welke alleen het best voor ons kan zorgen. Hier nu zegt David, dat de dagen der rechtvaardigen Gode bekend zijn, dat is, dat Hem geenszins verbolgen is, in welke gevaren zij gewikkeld zin en welke ondersteuning zij van node hebben..

19. Zij zullen niet beschaamd worden in den kwaden tijd, en in de dagen des hongers zullen zij verzadigd worden (Psalm 33: 19).

20. Caph. Dit neemt niet weg, dat de rechtvaardigen dikwijls door de goddelozen bedreigd en benadeeld worden; maar de goddelozen zullen vergaan en de vijanden des HEREN zullen verdwijnen,  als  het  kostelijkste  der  lammeren  1),  als  het  gemeste  slachtvee;  een  tijdlang hebben zij het wel en puilen de ogen uit van vet (Psalm 73: 7), maar zij gaan daarheen als een os ter  slachting  en worden in een ogenblik  gedood; met  den rook  zullen zij verdwijnen, wanneer het gras aangestoken en verbrand wordt.

1) Of: "als het vet der rammen," zodat de dichter op de offerande doelt, die verbrand wordt. Het punt van vergelijking ligt dan niet in de voortreffelijkheid der offerande, maar alleen in het verdwijnen in rook; " zulk ene figuur noemt men oxumoren.".

21. Lamed. De goddeloze ontleent en geeft niet weer; hij gaat steeds achteruit, zodat bij het geldende niet weer betalen kan; maar de rechtvaardige komt, naar de belofte (Deuteronomium 15: 6), in zulk een gezegenden stand, dat hij de middelen bezit om weldadigheid te bewijzen (Psalm 112: 5); hij ontfermt zich, en geeft.

22.  Want  Zijne  (des  Heren)  gezegenden  zullen  de  aarde  erfelijk  bezitten,  maar  Zijne vervloekten zullen uitgeroeid worden; dat is het, waarop Gods regering uitloopt, daarom moet het ook weer daartoe komen, dat de rijken gebrek en honger lijden,  maar  die den Heere zoeken, hebben geen gebrek aan enige goed (Psalm 34: 11).

Wanneer men vraagt, van wie meer milddadigheid en barmhartigheid uitgaat, van het arme volk der vromen of van de rijke schaar der godvergetenen, zou dan niet blijken, dat het zakje van de eersten, hoewel het bestendig geledigd wordt, toch door geheimen invloed van Boven, even als het oliekruikje van de weduwe van Sarfat (1 Koningen 17: 8 v.), altijd op nieuw gevuld wordt? Zou niet reeds daarin zijn waar te nemen, dat zij mensen zijn, voor wie Gods schatkamer ten gebruike staat?.

23.  Mem.  De  gangen  des  zelven  mans  van  dien  rechtvaardige  worden  van  den  HEERE bevestigd,  en Hij,  de Heere,  heeft  lust  aan zijnen  weg,  heeft  daarin een welbehagen,  en daarom zegent hij hem.

24. Als hij valt, door ongeluk of door een mistred, zo wordt hij niet weggeworpen, dat hij voor altijd zou moeten blijven liggen, want de HEERE ondersteunt zijne hand grijpt hem bij de hand en richt hem weer op (Psalm 145: 14).

De Psalmist spreekt in dezen Psalm van het oefenen van godzaligheid, en dat de Heere hun gerechtigheid  zal  doen  voortkomen  als  het  licht  (vs.  3-6),  en  verklaart  hier,  dat  ze  nog onvolmaakt zijn en wel struikelen en vallen, maar evenwel niet zullen weggeworpen worden, omdat de Heere hen ondersteunt.

25. Hun. Ik ben jong geweest, ook ben ik oud geworden, maar ik heb in dezen langen leeftijd niet gezien den rechtvaardige verlaten, hoewel het voor een korten tijd scheen te zijn, noch zijn zaad zoekende brood, zodat hem zou getroffen hebben, wat den overtreders Uwer wet gedreigd is (Deuteronomium 14: 4 v.; 28: 28, 38 vv.).

Gesteld, het kwam onder geheel bijzondere gebeurtenissen daartoe, dat zulk een, naar den schijn van God en mensen verlaten, voor het ogenblik bedelen moest; -een bedelaar kan hij nooit worden! Het zou voorzeker bijzonder moeten toegaan, zo een voor God en mensen beproefd leven gene beproefde vrienden in den nood verwekt had, vreemd moeten toegaan, wanneer hij, die voor velen in den nood een vriend was, niet zelf in den nood een vriend kon vinden..

Hier hebben wij het zelfde als wat  de Apostel uitspreekt, dat de godzaligheid de beloften hoeft des tegenwoordigen en des toekomende levens. Het is waar, er zijn uitzonderingen, maar toch, het is ook zeker, dat de Heere God nooit Zijn volk onthoudt, wat zij nodig hebben.

Voor het oog van den mens mag God schijnbaar Zijn volk verlaten, maar straks blijkt het weer zo duidelijk mogelijk, dat dit schijnbaar was, want dat God nooit verlaat, wie Hem in geest en waarheid aanbidden.

26. Den gansen dag, ten allen tijde, als hij behoefte ziet,ontfermt hij zich, en leent, en zijn zaad is tot zegening, zelf gezegend van den Heere is het ook weer anderen tot zegen.

Wanneer de kinderen van den rechtvaardige niet godvrezend zijn, daarvoor moet enige reden zijn in het verwaarlozen der ouders, of enig, andere schuldige oorzaak. De vriend van den vader is de vriend der familie. De God van Abraham is de God van Izaak en van Jakob..

27. Samech. Wijk, gelijk in vs. 3 gezegd werd, af van het kwade en doe het goede, en woon in eeuwigheid;  gij zult  dan  een  vreedzaam en  veilig  verblijf in  het  land  der  belofte  hebben (Deuteronomium 4: 40; 5: 16, 33).

28. Want  de HEERE: heeft  het  recht  lief 1),  en zal Zijne gunstgenoten niet  verlaten: in eeuwigheid worden zij bewaard; maar het zaad der goddelozen wordt uitgeroeid.

1) Het beginsel der ware Godzaligheid, niet der wet, maar des geloofs, moet zich openbaren en bewijzen in een afwijken van het kwade, in een haten en vlieden van alle zonden, en in een najagen en betrachten van het goede, van alle gerechtigheid. Wij behoeven tot een leven in ware godzaligheid de kennis niet van vele en velerlei voorschriften en geboden, maar alleen een vernieuwd hart en een geheiligd geweten, om te beproeven, wat den Heere welbehaaglijk is..

God verlustigt Zich in het recht te handhaven en Hij heeft een vermaak in degene, die recht en gerechtigheid  oefenen.  En  daarom  zal  Hij  Zijne  heiligen,  Zijne  gunstgenoten  in  hun verdrukkingen niet verlaten, zelfs niet, als zij verflauwen in hun liefde voor Hem, of zich beginnen vreemd en afkerig van Hem, of van deze Zijne kastijdingen te gedragen. Hij blijft echter de handen aan hen houden en zal hen tot in eeuwigheid bewaren, dat is, Hij zal ze heiligen,  voor  alle  tijden  en  eeuwen  in  Zijne  hoede  en  bescherming  nemen,  opdat  zijn overblijfsel beveiligd blijft tot aan het einde der eeuwen..

29. De rechtvaardigen zullen de aarde erfelijk bezitten, en in eeuwigheid, voor altijd daarop, wonen (vs. 22).

30. Pe. Opdat  echter gij, die deze den rechtvaardige gegevene beloften leest, ze niet  ten onrechte op u zelven toepast, wil ik nader verklaren, wie ik rechtvaardigen noem. De mond des rechtvaardigen vermeldt wijsheid, en zijne tong spreekt het recht, zo maakt hun spraak hen openbaar.

31. a) Wij hebben bovendien op het hart te letten en op de werken.De wet zijns Gods is in zijn hart; zijne gangen zuilen niet slibberen1), maar hij gaat met vasten tred op de wegen des Heren.

a) Psalm 40: 9. Jes. 51: 7.

1) Niet slibberen in den zin van, niet wankelen, niet ter rechter of linker zijde uitwijken, en zo dit al geschiedt, zal hij door Zijn God weer op den rechten weg worden gebracht.

32. Nu kan het wel zijn, dat de belofte, die den rechtvaardige gegeven is, een tijdlang uitblijft, voordat zij vervuld wordt (Habakuk. 2: 3), gelijk aan mij in mijn tegenwoordigen toestand te zien is. De goddeloze loert op den rechtvaardige om hem te benadelen, en zoekt hem te doden (Psalm 10: 9).

33. Maar de HEERE laat hem, den rechtvaardige, niet, geeft hem niet over in zijne, in des goddelozen  hand,  en  Hij  verdoemt  hem  niet,  zodat  Hij  Zich  voor  altijd  van  hem  zou afwenden, als hij door zijne wederpartijders, omdat hij eenmaal tot een val kwam. als een verworden zondaar geoordeeld wordt (2 Samuel 15: 16 ); God neemt hem weer in genade aan (2 Samuel 16: 12 ).

34.

III. Vs. 34-40. Even als aan het hoofddeel een begin van paraenetischen inhoud voorafging, die in het  volgende gedeelte  nader  werd verklaard, zo  vinden wij hier een slot  eveneens hoofdzakelijk van paraenetischen aard.

34. Koph. Wacht, zie moedig op den HEERE, en houd Zijnen weg, dien Hij in Zijn Woord u heeft voorgeschreven, zonder u daarvan door vervolging of veroordeling af te laten brengen, en Hij zal u uit  alle geringheid, waarin gij een tijdlang moet zijn, verhogen, om de aarde erfelijk te bezitten; gij zult zien, dat de goddelozen worden uitgeroeid, om voor u plaats te maken.

35. Resch. Ik heb gezien enen gewelddrijvenden goddeloze, -denk aan koning Saul! -die zich uitbreidde als een groene inlandse boom, als een boom, die in die luchtstreek te huis behoort, en dus welig groeit.

36. Maar hoe lang heeft het met hem geduurd? hij ging door, hij verdween als ene doorgaande wolk (anders: men ging er voorbij), en zie, hij was er niet meer, en ik zocht hem, daar ik Zijn verdwijnen nauwelijks kon geloven, maar hij werd niet gevonden.

God doet op merkwaardige wijze de ontwerpen van voorspoedige goddelozen te niet gaan, vooral wanneer zij Zijne dienstknechten vervolgen..

37. Schin. Let op den vrome en ziet naar den oprechte; diens lot is zo geheel anders, want het einde van dien man zal vrede zijn, de uitkomst zal gezegend wezen, hem wacht ene toekomst vol vrede (vgl. 2 Samuel 22: 36 ).

Deze tekst kan in twee delen verdeeld worden. 1. De eigenschap van een godzalig man. 2. Het voorrecht van een godzalig man. Zijne eigenschap is vroomheid, zijn weg is vrede. Hier is het

karakter der heiligen en de kroon der heiligen. Hij wordt  aangeduid door oprechtheid en gekroond met vrede. Hier is des Christus weg en zijn einde, zijn streven en zijne rust. Zijn weg is heiligmaking, zijn einde geluk; zijn streven is naar volmaaktheid. Zijne rust is vrede aan het einde zijner dagen.

Ik had nooit kunnen geloven, zei ene stervende vrome, dat het ene zo liefelijke zaak was te sterven, of dat het mogelijk was zulke gezichten in de hemelse wereld te hebben als ik nu geniet. Melanchton zong in zijnen slaap juist vóór zijn dood: "Ik zal niets meer eten totdat het volmaakt zal zijn in het koninkrijk van God." Hij scheen rusteloos, en gevraagd zijnde door iemand, of hij nog iets verlangde, antwoordde hij: "Aliud nihil nisi coelum" niets dan den hemel alleen.

Wij moeten niet denken Lazarus dood te kunnen hebben en het leven van dan rijken man, gelijk die bij Plutarchus, die met Croesus wilde leven, maar met Socrates sterven. Neen! de wensen van Bileam zijn dwaas en vruchteloos. Indien gij wel wilt sterven, Christenen! moet gij  zorgen  wél  te  leven:  qualis  vita,  finis  illa:  indien  gij  gerust  wilt  sterven,  moet  gij nauwgezet  leven;  indien  gij getroost  wilt  sterven,  moet  gij gehoorzaam leven;  indien  gij gelukkig wilt sterven, moet gij heilig leven.

38.  Maar  de  overtreders  worden  te  zamen  verdelgd;  het  einde  der  goddelozen  wordt uitgeroeid, zodat zij gene toekomst hebben.

39. Thau. Doch, en dit is de somma van ‘t geen ik in dezen Psalm wille leren: het heil der rechtvaardigen is van den HEERE; Hij is hun Sterkte ter tijd van benauwdheid.

40.  En  de  HEERE  zal  hen  helpen  en  zal  hen  bevrijden;  Hij  zal  ze  bevrijden  van  de goddelozen, en zal ze behouden, want zij betrouwen op Hem.

O, welk ene schandelijke ontrouw, welk een wantrouwen, welk een doemwaardig ongeloof, dat wij zulke rijke, machtige, troostvolle toezeggingen Gods niet geloven, dat wij zo licht als in nood worstelen bij geringen ergernissen, als wij maar boze woorden van de goddelozen horen. Help ons. o Heere! dat wij ware gelovigen worden..

PSALM 38.

BELIJDENIS  VAN  SCHULD,  EN  BEDE  OM  ONTHEFFING  VAN  DIEN  ZWAREN LAST.

1. Een Psalm van David (Psalm 3: 1), om te doen gedenken, een klaagpsalm en gebed, die ten doel heeft, de gemeente in gedachtenis voor God te brengen, dat Hij Zich harer ontferme (1 Kronieken 16: 4).

De uitdrukking:  "om te doen gedenken," hangt  daarmee zamen,  dat  bij het  brengen van spijsoffers  een  handvol  met  olie  gemengd  meel  benevens  den  wierook  in  het  altaarvuur geworpen werd, en dit deel van het offer de askara (herinnering) genoemd werd, want de

opstijgende geur moest den offeraar in herinnering bij God brengen, dat de Heere zijner in genade gedacht (Leviticus 2: 2, 9, 16; 5: 12; 6: 15; 24: 7. Deze bedoeling der uitwendige offergaven nemen de beide Psalmen, die het bovengenoemde opschrift dragen (behalve deze ook  Psalm  70)  in  het  bijzonder  op  en  willen  den  opstijgenden  geur  als  het  ware vergeestelijken, of liever het zinnebeeld doen vergezeld gaan van hetgeen er door bedoeld wordt, met gebed en smeken; zonder twijfel werden zij onder het verbranden der askara zelf door het koor van Levitische zangers in den tempel gezongen.

In Psalm 37 wordt des mensen toorn gestild, en in den 38sten des Heren toorn afgebeden, zegt Rieger; daarmee is de inwendige samenhang, die er tussen de beide Psalmen bestaat, kort en bondig uitgesproken. Bovendien is het  de in Psalm 37: 32 v.  uitgesprokene stelling: "De goddeloze loert op den rechtvaardige en zoekt hem te doden, maar de Heere laat hem niet in zijne Zijne hand, en Hij verdoemt hem niet als geoordeeld wordt," welke hier David’s hart in beweging stelt. Hij is in zulk een toestand (Vergelijk 2 Samuel 15: 6 ), dat de goddeloze op hem loert en hem zoekt te doden; hij weet, hoe hij om zijne zonde met Bathseba en Uria door de tegenpartijen als een zodanige veroordeeld wordt, dien men met recht haten, vervolgen en in ‘t verderf storten mag. Nu worstelt hij, om tot zekerheid te komen, dat de Heere hem niet veroordeelt. Het is hem ene geringe zaak, wanneer hij van mensen geoordeeld wordt. (1 Kor. 4: 3). Hij worstelt opdat, nadat den mens ook de kleinste letter en de laatste titel van recht om hem  te  veroordelen,  ontnomen  is,  bij  zich  met  des  te  meer  vertrouwen  zou  kunnen vertroosten, dat de Heere hem niet in de handen der goddelozen zal laten komen. (Rom. 8: 13 vv.). Tot  godsdienstig gebruik voor de gemeente kwam de Psalm, die in de rij der zeven boetpsalmen (Psalm 6: 11 ) als de derde geteld wordt, natuurlijk eerst later, toen David’s bidden en hopen reeds lang vervuld was.

Psalm 6, 38, 51 en 32 vormen ene chronologisch viertal.

2.

I. Vs. 2-9. Ongeveer met dezelfden uitroep, waarmee Psalm 6 begon, heft David ook hier zijn hulpgeschrei aan, en bidt den Heere, de slagen van Zijnen toorn, onder welke hij lijdt, in de houden, opdat hij daaronder niet bezwijke (vs. 2 en 3): daarop stelt hij, nader zijne bede verklarende, in bijzonderheden voor, hoever het reeds met hem gekomen was, hoe vreselijk hij den toorn Gods ook in zijn lichaam ondervond, hoe daar ene gehele vernieling van alle levenskrachten begonnen was, en er niets gezonds meer aan zijne vlees was. Dat  alles is slechts ene schemering en weerklank van de macht des doods, waaronder de ziel gebukt gaat.

2. a) o HEERE! straf mij niet in Uwen groten toorn, en kastijd mij niet steeds zwaarder in Uwe grimmigheid, gelijk Gij nu doet; ik zou onder dien last van lijden bezwijken.

a) Psalm 6: 2.

3. Want dat is mijn tegenwoordige toestand, die reeds zo zwaar is geworden, dat het lijden de kracht van mijn lichaam en van mijne ziel overtreft; Uwe pijlen zijn in mij gedaald onder allerlei gerichten van schrik, die mij getroffen hebben (Deuteronomium 32: 23. Job 6: 4), en

Uwe hand, die over mij gekomen is, is op mij nedergedaald, en drukt mij door hare zwaarte ter neer (Psalm 32: 4; 39: 11).

Volgens vele uitleggers zou de toestand, waarin David zich bij het vervaardigen van dezen Psalm bevonden heeft, die van ene ontzettende ziekte geweest zijn, zij denken, daar hun de plaats  Job  19:  13  vv.  voor  ogen  zweeft,  voornamelijk  aan  melaatsheid,  gelijk  bijv. Hieronymus in vs. 12 vertaalt: "amici contra lepram meam steterunt," (de vrienden blijven tegenover mijne plaag staan en willen met den melaatsen niets te doen hebben). Intussen is ons nergens gemeld, dat David zich ooit in zulk enen toestand heeft; integendeel geeft de dichter daardoor dat hij juist van vs. 12 af steeds meer in dezelfde klachten vervalt, die wij in Psalm 22 vernamen, duidelijk genoeg te kennen, dat hij ook hier spreekt uit de ziel van den aan het kruis lijdenden Christus, en door zijn tegenwoordigen nood ene voorzegging wordt van Hem, over wie Jesaja’s (Jes. 53: 4) schrijft: Waarlijk Hij heeft onze krankheden op Zich genomen, en onze smarten heeft Hij gedragen; doch wij achten, dat Hij geplaagd, van God geslagen, en verdrukt was..

4. Er is niets geheels, niets gaafs, gezonds in mijn vlees, van wege Uwe gramschap, die Gij tegen mij openbaart; er is geen vrede in, niets geheels aan mijne beenderen, van wege mijne zonde, die Gij met straffen aan mij zoekt.

5. Want mijne ongerechtigheden gaan over mijn hoofd, mijne zonden hebben gevolgen, die als waterstromen mij dreigen te verzwelgen (Psalm 124: 4); als een zware last zijn zij mij te zwaar geworden 1).

1)  De  zonde  is  oorzaak,  dat  hij den  toorn  ondervindt,  en  de  toorn  is  oorzaak  van  het lichamelijke lijden; de zonde, die den toorn opwekt, betoont zich altijd ook aan het lichaam als ene macht ten dode. In Vs. 5a wordt de zonde vergeleken met overstromende wateren, en 5b met een neerdrukkenden last; zij zijn zwaarder dan ik, d.i. te zwaar voor mijne kracht..

De Harpenaar klaagt dan met recht over zijne zonde; en noemt ze billijk een last, een voor hem al te zwaren last. Mijne ongerechtigheden gaan over mijn hoofd, gelijk de stromende wateren over het hoofd lopen van een verzinkenden drenkeling. Zij drukken zijn hoofd en lichaam, als met elkaar een zware last uitmakende, geheel ter neer, zodat hij het niet langer boven kon houden. De macht der in ons inwonende zonde is een last, een zwaar gewicht, waaronder  wij allen  gebukt  gaan,  welke  den  Geest  belemmert  in  zijne  verheffingen  naar boven en de voet  om op het  pad van Gods getuigenissen, zich met  lust  voort  te zetten, waarom ieder heilige met reden klaagt, over het lichaam des doods, met hetwelk zij zich maar al te zeer beslommerd vinden (Rom. 7: 25)..

6. Mijne etterbuilen stinken; zij zijn vervuild, zij etteren van wege mijne dwaasheid, die de hoofdoorzaak van al mijn lijden is; want zij heeft de zonde en deze de straf teweeg gebracht, en weer door verdriet over de laatste ben ik ook lichamelijk zo ellendig geworden, dat al mijne krachten en levenssappen als in ene oplossing gekomen zijn.

8. Want mijne darmen, mijne ingewanden, zijn vol van ene verachtelijke {1} plage, vol van brand, die zich van daar over het gehele lichaam verbreidt, en er is niets geheels niets goeds in mijn vlees{2} (vs. 4).

{1}  In  het  Hebr.  Ki  kesalai  maloe  niklèh.  Mijne  ingewanden  zijn  vol  van  ontsteking. Eigenlijk betekent het eerste woord, de lendenspieren, en van daar de ingewanden. David geeft  daarmee  aan,  dat  alle  zijne  levensgeesten  kwijnen,  zodat  hij  bijna  levenloos  is geworden. Het is zo duidelijk mogelijk, dat zijn lichaamslijden zijn grond heeft in de kwaal, in de plage zijner ziele. De toorn Gods doet zich gevoelen, waar zijne ingewanden als door brand verteerd werden, maar laat het ons niet vergeten, dat de pijn in de pijn en de smart in de smart is zijne zonde. David voelt het, dat God een rechtvaardig God is en dat dit hem alles overkomt van wege de zonde. En daarom, ja, hij klaagt, maar niet uit ongeduld, maar zijn klagen is een erkennen van Gods recht, terwijl aan de andere zijne in dezen Psalm tevens een pleiten is op de genade van een verzoenend God. Zijn pijn zou wel te dragen zijn, indien hij hier maar weer van overtuigd was, dat de toorn Gods was gestild, dat de rechtvaardige God ook voor hem weer was een genadig en goedertieren vader.

Die bede klinkt ons tegen in vs. 2, wie verzuchting horen we in hetgeen volgt.

{2} Indien  David’s kwaal ene lichaamskwaal was,  was misschien de zetel daarvan in de ingewanden, en openbaarde zij zich naar buiten in gezwellen en verzweringen..

9. Ik ben verzwakt, alle levensgeesten zijn van mij geweken, en uitermate zeer verbrijzeld, van binnen zeer verbrijzeld, alsof ik ten dode toe geslagen was; ik brul (Psalm 22: 2 ) van het geruis mijns harten, ten gevolge van de smart in mijn binnenste.

10.

II. Vs. 10-21. Nadat David zo zijn lijden voor God geklaagd heeft, herinnert hij zich, dat hij eigenlijk den Heere niets voorlegt, wat dezen niet sedert lang en beter dan hem zelven bekend is: opdat Hij echter weet, dat hij niet overdrijft, maar dat, wat hij over zijne ellende zei, eerder beneden de waarheid gebleven was, heeft hij moed gevat, den treurigen toestand, waarin hij zich bevindt, nog eens voor te stellen.

10. HEERE! voor U is al mijne begeerte, al mijn nood; Gij weet het beste, hoe zwaar mijn lijden is, dat mij zulk een verlangen naar hulp ontperst (vs. 2); en mijn zuchten, dat, wat mij tot zuchten drong, is voor U niet verborgen; Gij weet, dat ik mijne ellende niet groter maak dan zij is, maar eerder te weinig zeg.

Dit vers heeft voor alle lijdenden de betekenis van ene nadrukkelijke vermaning, dat zij niet voor  nietig  of  ingebeeld  lijden  hulp  bij  God  zoeken  en  in  hun  klagen  de  maat  niet overschrijden, welke door de zaak gegeven is. De hulp van God, den Alwetende, richt zich niet naar de grootte van de klacht, maar naar de grootte van het lijden..

De vrees, dat God hem in Zijn groten toorn strafte en in Zijne grote grimmigheid kastijdde, is wijkende en de lieflijke Geest van het kindschap Gods, van ‘s Heren gunst begint weer in zijne ziele te ruisen, de vrijmoedigheid en vertrouwelijkheid des geloofs herstelt zich weer. Hij heeft niet geklaagd, alsof hij meende. dat de Heere, zijn God, het niet zou weten, of dat zijn getrouwe Ontfermer hem vergeten zou. Integendeel, al mijne begeerte, zo spreekt hij, Heere is voor U, en mijn zuchten is voor U niet verborgen..

David spreekt het hier uit, ja, het is de betuiging van het weer doorbrekend geloof, in de gunste Gods, dat hoe schuldig hij ook is, hoe diep en zwaar hij ook gezondigd heeft, zijn noden en behoeften bij God bekend zijn, en dat de begeerte van zijn hart er zich naar uitstrekt, dat hij weer delen mag in de kinderlijke betrekking tegenover zijn God.

11. Mijn hart keert om en om, het slaat in koortsachtige beweging; mijne kracht heeft mij verlaten, zodat ik mijn last nauwelijks dragen kan, en het licht mijner ogen, ook zij zelf zijn niet bij mij, ik weet in mijnen nood niet, wat ik aanvallen zal (Psalm 13: 4 ).

12. Mijne liefhebbers en mijne vrienden, in plaats van mij met raad en daad, met troost en opwekking bij te staan, staan van tegenover mijne plage, als vreesden zij door aanraking verontreinigd  te  worden,  en  mijne  nabestaanden  staan  van  verre,  en  laten  mij aan  mijne ellende over (Mark. 15: 40 v. Luk. 23: 49).

13. En die mijne ziel zoeken leggen mij strikken, want terwijl mijne vrienden terugtreden, zijn daarentegen  de  vijanden  des  te  meer  bezig,  om mij te  achtervolgen,  en  die  mijn  kwaad zoeken, beraadslagen onder elkaar en spreken verdervingen, en zij overdenken den gansen dag listen, hoe zij mij zullen doen vallen.

14. Ik daarentegen ben tegenover hun smaadredenen en beschuldigingen als een dove, ik hoor niet, en als een stomme, die zijnen mond niet opendoet; ik ben wezenloos van smart.

15.  Ja ik  ben als een man die  niet  hoort,  en in wiens mond  gene tegenredenen zijn 1). Niemand zou naar mij horen (Luk. 22: 67 v.), en al ware het mij vergund mij te verdedigen, ik ware daartoe al te diep terneder geslagen.

1) Al had David dan ook tegenredenen tegenover de mensen, al had hij zich nog kunnen verdedigen, voor den Heere kon hij dit niet, dewijl zijne consciëntie hem mede getuigenis gaf, dat hij tegen den Heere bovenal had gezondigd. En dit maakt zijn lijden zo dubbel zwaar. Maar, waar hij zich niet kan verdedigen, daar kan hij toch nog hopen.

16. Want (maar) op U, HEERE, hoop ik, dat gij mij vergeven zult, daar Gij mij kent; Gij zult verhoren,  HEERE,  mijn God!,  wat  ik,  terwijl mijn mond  voor  mensen zwijgt,  met  stille zuchten des harten voor U bid.

17.  Want  ik  zei,  ik  heb  tot  U gebeden:  Dat  zij,  mijne vijanden,  zich toch over  mij niet verblijden! Wanneer mijn voet zou wankelen en ik ganselijk begon ter neer te storten, zo zouden zij zich tegen mij groot maken 1); er zou een gejuich van hun zijde opgaan.

1)  Dit  is  voor  David  de  smartelijkste  zaak,  dat  zijne  vijanden  zich  over  hem  zouden verblijden. En waarover? dat ook God hem liet varen. Want tegen die vijanden heeft David het altijd gezegd, dat hij Gods gunstgenoot was, heeft het hun verzekerd, dat zijn betrouwen was op den HEERE Heere. En indien het eens nu gebeurde, dat God hem liet staan in al zijn ellende, dat God hem liet varen, dan konden zijne vijanden zich over hem verblijden. En dit is het juist, wat hij zo vurig van zijn God afbidt.

18. Tot zulk een geheel en val zou het komen, wanneer de hand Uwer genade mij niet hielp, want ik ben tot hinken gereed, den ondergang nabij, en mijne smart is steeds voor mij, het lijden is onafgebroken mijn metgezel.

18. Tot zulk een geheel en val zou het komen, wanneer de hand Uwer genade mij niet hielp, want ik ben tot hinken gereed, den ondergang nabij, en mijne smart is steeds voor mij, het lijden is onafgebroken mijn metgezel.

19. a) Want (liever: daarom) ik maak U mijne ongerechtigheid bekend; ik wil voor U mijne schuld belijden; ik ben bekommerd van wege mijne zonde
1) en draag er diep leedwezen over.

a) Psalm 32: 5.

1) David doet zich hier als een recht bekommerde kennen. Hij schreit tot God, maakt hem zijne zonde bekend, maar het bewustzijn van vergeving heeft hij nog niet. Wel is de Geest des Heren bezig hem te overtuigen van zonde, maar de overtuiging van gerechtigheid, dat God zijn  zonde  heeft  vergeven,  mist  hij nog.  En  toch  is  hij daarmee  op  weg,  om weer  een begenadigde te worden, want zonder zonde belijden is er geen zondevergeving.

20. Maar mijne vijanden zijn levende; in tegenoverstelling tegen mijnen ellendigen toestand zijn zij vol leven en blijdschap, zij worden machtig door de hulpmiddelen, die hun ten dienste staan, en die mij om valse oorzaken, haten worden groot, worden velen in getal, hun getal neemt dagelijks toe.

21. En die kwaad voor goed vergelden (Psalm 35: 12) staan mij tegen, omdat ik het goede najaag, het met ernst en ijver zoek (2 Samuel 15: 16 ).

In de Griekse en Latijnse teksten, even als in de Ethiopische en  Arabische overzettingen wordt  hier ene bijvoeging gevonden, die met  de Messiaanse verklaring van den Psalm in samenhang staat, en aan de woorden van David ene veel sterkere Messiaanse kleur geeft, dan de grondtekst uitdrukt. Deze luidt: "Zij hebben Mij verworpen, den Geliefde (Jes. 42: 1), als enen  dode,  dien men veracht  (Jes. 53: 3 v.; vgl. 14: 19), en mijn lichaam aan het  kruis gehecht.".

22.

III. Vs. 22 en 23. Ten slotte vat David de gehele somma zijner wensen en gebeden in ‘t kort zamen-namelijk, dat  God hem, die van mensen verlaten en op alle wijzen op ‘t  zwaarste geplaagd   is,   mocht   aannemen  en  oprichten.   Gelijk   het   begin  van  dan   Psalm  bijna gelijkluidend is met Psalm 6: 2, zo het einde met Psalm 22: 29.

22. Verlaat mij niet, o HEERE, mijn God! wees niet verre van mij.

23. Haast U tot mijne hulp (Psalm 40: 14),HEERE, mijn heil! (Psalm 35: 3).

In deze slotwoorden vat hij de hoofdsom van zijnen wens en de hoofdinhoud van zijn geheel geloof kortelijk samen, opdat God hem, van de mensen verlaten en ellendig, op allerlei wijze getrokken, uitredde en te hulpe snelle. Doch hij gebruikt drieërlei vorm om te spreken. Dat Hij hem niet verlate, of God Zijn zorg hem onttrekke, dat Hij niet verre van Hem zij, maar haaste tot zijn hulp. Want David was wel er van overtuigd, dat God altijd Zijne knechten nabij is en niet één ogenblik langer wacht dan nodig is, maar zoals we elders gezien hebben, het is niet te verwonderen, indien de heiligen, wanneer zij hun zorgen en moeiten neerleggen in den schoot  Gods,  hun gebeden uitspreken van uit  de gevoelige aandoeningen  van  hun vlees. Onder tussen, ofschoon het vertoeven voor David naar het vlees bezwaarlijk was, door één woord toont hij duidelijk, dat hij niet al twijfelende bidt, waar hij God zijn heil noemt, of den Beschikker van zijn heil..

Deze Psalm kan toegepast worden op David’s droefheid en den voorspoed zijner vijanden; op het  lijden van Christus en den triomf der Joden; op de droefenissen der kerk en de ijdele vreugde der wereld: op de zwakheid van het geloof en de kracht van de natuur. Het einde van alles is, dat de redding alleen van God komt en bij Hem moet gezocht worden..

Niets gaat den gelovige in zijne droefheid meer ter harte, dan wanneer hij in vreze is, dat God hem in toorn verlaten heeft; daarom kan ook niets met meer gevoel uit zijn hart komen, dan deze bede. God geeft ons toestemming om, als wij in droefheid zijn, niet alleen tot Hem te roepen, maar ook tot spoed te dringen. David smeekt: Gij zijt mijn God, dien ik dien, en op wie ik mij verlaat, dat Gij mij verdedigen zult; Gij zijt mijne verlossing, die alleen in staat zijt mij te behoeden; die Uzelven verbonden hebt bij belofte om mij te bewaren, en van wie ik ook alleen redding verwacht. Laat ons voortvaren in het gebed, dat de Heere vergeve en onze snode begeerlijkheden onderdrukke, dat Hij ons nooit verlate of verre van ons zij, want Hij zal zich zeker haasten om diegenen te helpen, die op Hem als hun heil vertrouwen..

PSALM 39.

GEBED MET HET OOG OP DEN DOOD.

1.  Een  Psalm  van  David  (Psalm  3:  1),  voor  den  opperzangmeester  (Psalm  4:  1),  voor Jedúthun, het hoofd van een der Levitische zangkoren, naar wie het gehele koor genoemd werd (1 Kronieken 25: 1,31 ).

Bij de reeks van Psalmen, aan welke wij bij 2 Samuel 16: 23 dachten (Psalm 25-28 en 37), komt hier nog een zesde, met welken als zevende Psalm 62 in hoge mate verwant is. Deze kon echter, daar wij hier enkel met Jehova-psalmen te doen hebben (vgl. Psalm 41: 14 ), als een Elohiem-psalm hier gene plaats vinden. Van den 37sten Psalm daarentegen onderscheidt zich de onze zo, dat de laatste in hevige vervolging en zware aanvechting gedicht is, de eerste in  en  tijd  geschreven  is,  toen  David  met  een  rustig  gemoed  de  zaak,  gelijk  zij was,  in ogenschouw nam..

Kon  David  volgens  den  vorigen  Psalm  tegenover  zijne  vijanden,  die  hem  lasterden  en vervolgden,  als een stomme  en  dove zijn,  als een,  die gene tegenrede kon voortbrengen (Psalm 38: 14 v.) in dezen toont hij ons, op welken weg hij tot deze buitengewoon heerlijke en kostelijke deugd gekomen is.

2.

I. Vs. 2-7. David is door goddelozen in diep ongeluk gestort, en ziet hen in vol geluk en in ‘t genot van al zijne goederen. Eerst heeft hij in eigen kracht beproefd te zwijgen; het is hem echter op die wijze niet gelukt, de rechte stilte en overgave te verkrijgen. Het zich zelven opgelegde zwijgen deed slechts de met geweld teruggedrongen smart groter worden, en hij verzondigde zich toch met zijne tong door allerlei uitbarstingen van moedeloosheid. Van het voornemen in eigen kracht, dat gebleken was onuitvoerbaar te zijn, wendt hij zich vervolgens tot den Heere, en bidt dien, dat Hij hem stille vergeving lere, terwijl hij zich troost met de beschouwing van de kortheid des aardsen levens.

2. Ik zei, toen het ongeluk mij overkwam en de goddelozen mij meester werden (2 Samuel 15: 13 vv.): Ik zal mijne wegen bewaren, ik zal mij wachten, dat ik niet door morren en klagen over mijne ellende bij het zien van het geluk der goddelozen (Psalm 37: 1), zondige met mijne tong; ik zal mijnen mond met enen breidel bewaren, enen toom aandoen, die het spreken verhindert, terwijl, zolang als de goddeloze nog tegenover mij is, en bij alle misdaden, die hij begaat,  nog  zo  in  het  volle  genot  van  geluk  en  levenskracht  is,  alsof er  geen  God  van gerechtigheid ware en geen gericht over de boosdoeners.

David  wist  hoeveel  listen  satan  gewoon  is  aan  te  wenden;  hij  zag  daarom  hierheen  en daarheen en stelde overal ene wacht,  opdat  niet  de verzoeking  ter  rechter  of linkerhand insluipende, in zijne ziel zou dringen; van alle zijden werden de toegangen gesloten..

3. Ik deed dan ook in den beginne naar dit voornemen, ik was verstomd door stilzwijgen 1); ik wist op stoïsche wijze mij zelven geweld aan te doen, ik zweeg van het goede, dat ik den goddeloze zag genieten, zonder mij daarover te uiten; maar mijne smart werd verzwaard, het mij zelven opgelegde zwijgen was gene van God gewerkte overgave, maar diende slechts om de in het hart onderdrukte smart des te heviger te doen losbarsten. (Jer. 20: 9).

1) In ziekten der ziel niet minder dan in die des lichaams dient, wat de noodzakelijke crisis verhindert, slechts daartoe, dat het kwaad vermeerdert. Bij den gemoedstoestand, in welken zich de zanger bevond, was het zondigen met de tong voor hem beter dan het toch slechts

afgedwongen en wettische zwijgen; hij kon slechts door den val tot opstaan, slechts door het zondige spreken tot een waardig Evangelisch zwijgen komen..

4. Mijn hart  werd heet  in mijn binnenste, een vuur ontbrandde  in  mijne overdenking; zo dikwijls ik dacht over der goddelozen voorspoed, werd het als een brandend vuur, dat een ogenblik bedwongen maar niet uitgeblust, met alle kracht uitbreekt. Toen sprak ik met mijne tong:

Wanneer in ons hevige hartstochten  bruisen, moeten wij ons den strijd van David in het geheugen terugroepen,  opdat  wij den moet  niet  opgeven,  of onze zwakheid  ons niet  tot wanhoop vervoere..

Indien de Heilige Geest ons onzen plicht niet leert, kunnen wij ons nooit overtuigen van de tegenwoordigheid en den haast des doods, en daarbij gerust zijn. Laat ons daarom bidden, dat God onze harten met Zijne genade vervulle, opdat wij recht over den dood leren denken en iedere dag en ieder uur waarderen, alsof het de dag en het uur onzes stervens ware.

5. HEERE! maak mij bekend mijn einde, en welke de mate mijner dagen zij; dat ik weet, hoe vergankelijk ik zij; leer Gij het mij meer bedenken, dat het leven zo kort is, aan welks einde mij rust wacht, dan zal ik meer leren berusten in alle leed en gewillig den opgelegden last kunnen dragen.

Indien er gene hoop na dit leven ware, met welk doel zou hier de arme ellendige mens al zijne dagen geslingerd zijn op de golven der ijdelheid, en dan neerliggen in het graf, om nooit meer van hem te horen? Maar dat is zo niet: hij is geschapen voor een heerlijk, gezegend leven na dit, en ons vergeten daarvan is de oorzaak van al onze ellende en ijdelheid hier..

David zei, dat hij overdacht (vs. 4), en de naastvolgende woorden zijn een gebed. Ik peins over het werk Uwer handen, ik strek mijne handen naar U uit in het gebed. Als Christus op den berg was bad Hij, zo is ook de ziel, als zij op den berg van nadenken is, in de juiste stemming voor gebed. Gebed is het kind van overpeinzing.

6. Zie, Gij hebt mijne dagen een handbreed gesteld 1), ik heb nog maar weinig tijd om te leven, en mijn leeftijd is als niets voor U, die van eeuwigheid tot eeuwigheid zijt (Psalm 90: 2); immers a) is een ieder mens, hoe vast hij staat, al schijnt hij ook nog zo sterk te zijn, enkel ijdelheid. Sela of pauze; terwijl de muziek zich verheft, wordt den hoorder tijd gegeven over deze diep weemoedige zaak verder na te denken.

a) Psalm 62: 10; 144: 4

1)  Alsof  hij  wil  zeggen,  dat  het  leven  des  mensen  spoedig  voorbij  vliegt  en  het  einde bijzonder aan het  begin verbonden is. Waaruit  hij besluit  dat  alle stervelingen voor Gods aangezicht ijdelheid zijn. Wat nu de woorden betreft, David eist niet, dat hem de kortheid des levens als iets dat hem onbekend is, worde aangetoond, maar het is ene ironische vorm van

spreken, alsof hij wilde zeggen: Laten wij het getal der jaren berekenen, die mij nog overig zijn, of zij tot vergoeding van de rampen, die ik doorsta, voldoende zijn..

6. Zie, Gij hebt mijne dagen een handbreed gesteld 1), ik heb nog maar weinig tijd om te leven, en mijn leeftijd is als niets voor U, die van eeuwigheid tot eeuwigheid zijt (Psalm 90: 2); immers a) is een ieder mens, hoe vast hij staat, al schijnt hij ook nog zo sterk te zijn, enkel ijdelheid. Sela of pauze; terwijl de muziek zich verheft, wordt den hoorder tijd gegeven over deze diep weemoedige zaak verder na te denken.

a) Psalm 62: 10; 144: 4

1)  Alsof  hij  wil  zeggen,  dat  het  leven  des  mensen  spoedig  voorbij  vliegt  en  het  einde bijzonder aan het  begin verbonden is. Waaruit  hij besluit  dat  alle stervelingen voor Gods aangezicht ijdelheid zijn. Wat nu de woorden betreft, David eist niet, dat hem de kortheid des levens als iets dat hem onbekend is, worde aangetoond, maar het is ene ironische vorm van spreken, alsof hij wilde zeggen: Laten wij het getal der jaren berekenen, die mij nog overig zijn, of zij tot vergoeding van de rampen, die ik doorsta, voldoende zijn..

7.  Immers  wandelt  de  mens,  van  een  zo  nietig  en  vluchtig  leven,  als  in  een  beeld,  ene schaduw,  die  slechts  den  schijn  van  leven  heeft,  daarheen;  immers  woelen  zij  ijdelijk, spannen zij zich zeer in, vermoeien en bekommeren zij zich om vele dingen, die eigenlijk nietige dingen zijn van wege de kortheid dezes levens; men brengt in onverzadelijke begeerte de schatten dezer wereld bijeen (Luk. 12: 18 v.),en men weet niet, wie het met veel onrust en veel moeite samengebrachte goed naar zich nemen zal 1) (Prediker 2: 18, 21). Wat baat het dan den goddeloze, zo het hem hier uiterlijk wel gaat!

1) Is die bittere klacht des dichters af te keuren, toch zeggen wij: beter zo geklaagd, dan te verstommen door gewelddadig zwijgen. Een kind van God is in zulk een toestand der ziel te vergelijken,  bij  een  die  aan  een  gevaarlijke  ziekte  lijdt,  en  voor  wie  geen  herstelling  te wachten is, zolang de ziekte niet op zijn hoogst is gekomen, de crisis, zoals men dit noemt, is er nog niet, er is nog niets van te zegen. Evenzo moet de ziele in hare ziekte het ziekteproces doorlopen, het moet tot zijn hoogte komen, en dan is het niet, zoals bij lichamelijke ziekte, nog onzeker of de ziele zal behouden worden, neen, dan is die genezing zeker..

David had willen zwijgen, had zijn tong en lippen willen bewaren, maar ziet, in zijn hart begon het nu heviger te bruisen, en dit maakte zijn toestand niet beter, maar erger. Eerst toen hij zijn klacht voor zijn God ging uitstorten, toen kwam er ruimte, eerst toen begon hij weer iets te gevoelen van het rusten in God.

8.

II. Vs. 8-14. In dit tweede gedeelte van den Psalm zien wij in David enen gelovige voor ons, in wiens hart een keerpunt gekomen is, die in zijn lijden Gods hand erkent en weet, dat hij niets beters verdiend heeft, die niet meer tegen God mort, en zijn oog niet meer in jaloersheid over der goddelozen voorspoed laat gaan, maar alleen op den Heere en diens genade zijne

hoop vestigt. De Heere moge dan zijn hart losmaken van den zo zwaren last en hem van alle zonden vrijmaken, die verhore zijn bidden en roepen, die late Zich bewegen door zijne tranen, die redde hem, voordat het te laat is.

8. En nu, wat verwacht ik, wat zal ik wensen? O HEERE! mijne hoop, die is op U (Psalm 25: 2).

Het zou kunnen bevreemden, dat de zanger in vs. 5-7 de kortheid van het menselijk leven een grond van rust en troost wil laten zijn; hier hebben wij de verklaring. Hoewel van een zalig leven aan gindse zijde des grafs nog niet nadrukkelijk verzekerd, grijpt zijn geloof midden in het sterven Jehova als den Levende en den God der levenden aan. Dat is juist het heroïsche van het oud-Testamentische geloof, dat het midden in de raadsels van dezen tijd en in het gezicht van de toekomst, die zich in een duisteren nacht verliest, zich onvoorwaardelijk Gode in de armen werpt..

Uit vers is ten hoogste karakteristiek. David zag gene uitkomst in zijn tegenwoordigen nood, te zegepralen over zijn eigen volk en over zijn eigen zoon (Absalom) was hem bijkans zo akelig  als  overwonnen te worden. hij weet  derhalve niet  wat  hij hopen moet, en laat  de uitkomst aan den God zijner verwachting over..

8.

II. Vs. 8-14. In dit tweede gedeelte van den Psalm zien wij in David enen gelovige voor ons, in wiens hart een keerpunt gekomen is, die in zijn lijden Gods hand erkent en weet, dat hij niets beters verdiend heeft, die niet meer tegen God mort, en zijn oog niet meer in jaloersheid over der goddelozen voorspoed laat gaan, maar alleen op den Heere en diens genade zijne hoop vestigt. De Heere moge dan zijn hart losmaken van den zo zwaren last en hem van alle zonden vrijmaken, die verhore zijn bidden en roepen, die late Zich bewegen door zijne tranen, die redde hem, voordat het te laat is.

8. En nu, wat verwacht ik, wat zal ik wensen? O HEERE! mijne hoop, die is op U (Psalm 25: 2).

Het zou kunnen bevreemden, dat de zanger in vs. 5-7 de kortheid van het menselijk leven een grond van rust en troost wil laten zijn; hier hebben wij de verklaring. Hoewel van een zalig leven aan gindse zijde des grafs nog niet nadrukkelijk verzekerd, grijpt zijn geloof midden in het sterven Jehova als den Levende en den God der levenden aan. Dat is juist het heroïsche van het oud-Testamentische geloof, dat het midden in de raadsels van dezen tijd en in het gezicht van de toekomst, die zich in een duisteren nacht verliest, zich onvoorwaardelijk Gode in de armen werpt..

Uit vers is ten hoogste karakteristiek. David zag gene uitkomst in zijn tegenwoordigen nood, te zegepralen over zijn eigen volk en over zijn eigen zoon (Absalom) was hem bijkans zo akelig als overwonnen te worden. hij weet  derhalve niet  wat  hij hopen moet, en laat  de uitkomst aan den God zijner verwachting over..

9. Verlos mij van al mijne overtredingen 1), die de oorzaak zijn van al mijn lijden en van al die straffen over mijne zonde, Gij neemt toch met de reden ook het gevolg weg; en stel mij niet tot enen smaad der dwazen, die niet aan U, noch aan Uw woord geloven (Psalm 14: 1 vv.), doordat Gij mij laat omkomen, dat zou tevens Uwen naam onteren.

1) De dichter belijdt hiermee, dat de oorzaak van zijn lijden niet bij of in God ligt; maar in hem zelven, d.i. in zijne zonden en overtredingen. Hij weet het, die overtredingen maken een scheiding  tussen  God  en  zijne  ziele,  trekken  wolken  voor  het  licht  van  de  zon  der gerechtigheid.  En  daarom  heeft  hij  ook  nu  zulk  een  grote  behoefte,  dat  God  zelf  dit wolkgordijn verscheurt en Zich zelven weer aan hem openbaart als een gaarne vergevend God.

10. Ik ben verstomd, en nu niet meer, omdat ik mijzelven dwing (vs. 2 v.), maar omdat ik vluchtende  onder  Uwe  vleugelen,  daar  werkelijk  rust  vond;  ik  zal  mijnen  mond  niet opendoen, alsof ik met U zou willen richten tot mijn ongeluk; want Gij hebt het gedaan 1), Gij hebt mij dit leed opgelegd, en Gij zult het in alles met mij wel maken.

1) Dit zwijgen is een geheel ander zwijgen als dat, waarvan hij in het begin van den Psalm spreekt, toen stond hij nog in eigen kracht, toen was het eigen werk, maar nu is het een stilzwijgen des geloofs, een wachten op het heil des Heeren, een stil berusten in den weg, dien de Heere voortaan met hem houden wil.

11. Neem, daar Gij mij genade voor recht laat ondervinden, Uwe plage van op mij weg, want het is toch Uw toorn over mijne zonde, die in de vijandschap der bozen door mij ondervonden wordt; ik ben naar lichaam en ziel bezweken van de bestrijding Uwer hand, en zou bij zulk een voortgang moeten omkomen.

11. Neem, daar Gij mij genade voor recht laat ondervinden, Uwe plage van op mij weg, want het is toch Uw toorn over mijne zonde, die in de vijandschap der bozen door mij ondervonden wordt; ik ben naar lichaam en ziel bezweken van de bestrijding Uwer hand, en zou bij zulk een voortgang moeten omkomen.

12. Kastijdt Gij iemand, dat zie en gevoel ik, met straffingen om de ongerechtigheid, die hij misdreven heeft, Zo doet Gij zijne bevalligheid, zijne schoonheid en kracht, zijn rijkdom en zijne eer smelten, vergaan als ene mot als een kleed, dat door de mot verteerd wordt (Job 33: 19 vv.); immers is een ieder mens ijdelheidniets meer dan een nietig, zondig wezen. Sela (vs. 6).

Gelijk de motten een wollen kleed doorvreten, zelfs het allerschoonste kleed verderven, hoe schoon het ook te voren was, zo is het ook met des mensen schone gedaante. Wanneer de hand des Almachtigen iemand drukt, en God iemand een weinig verlaat, zo wordt een mens door zielenangst en treurigheid in weinige dagen zo veranderd, dat niemand hem kent, gelijk wij aan Jobs voorbeeld zien (Job 2: 12 v.); toen zijne vrienden hen in zijn kruis kwamen bezoeken, kenden zij hem niet, begonnen zij te wenen en konden zij in zeven dagen niet met hem spreken, want zij zagen dat zijne smart zeer groot was..

De motten van het Oosten zijn zeer groot en schoon, maar kort levende. Na een weinig regen kunnen deze schitterende insecten gezien worden, zich bewegende in elke koelte, maar het droge weer en hun talloze vijanden bestemmen hen spoedig tot het algemene lot. Alzo gaat de schoonheid van een mens voorbij,  gelijk die van lezen vrolijken zwerver, gekleed in zijne klederen van purper en scharlaken.

13. Hoor, HEERE! mijn gebed om afwending mijner plaag (vs. 11), en neem mijn geroep om wederaanneming in genade ter oren; zwijg niet tot mijne tranen, die voor mensen ene veel dringender sprake zijn, dan de woorden des monds (Genesis 27: 38. Luk. 7: 13. Joh. 11: 33), terwijl bij U de tranen der Uwen het allerminst te vergeefs zouden zijn en verloren zouden gaan (Psalm 56: 9); want a) ik ben een vreemdeling bij U, ik ben een zwerveling geworden, die Uwe bescherming en gastvriendschap behoeft, een bijwoner, gelijk al mijne vaders slechts gasten geweest zijn in het land, waarin zij leefden (Genesis 23: 4; 35: 27).

a) Leviticus 25: 23. 1 Kronieken 29: 15. Psalm 119: 19. Hebr. 11: 13. 1 Petrus 2: 11.

13. Hoor, HEERE! mijn gebed om afwending mijner plaag (vs. 11), en neem mijn geroep om wederaanneming in genade ter oren; zwijg niet tot mijne tranen, die voor mensen ene veel dringender sprake zijn, dan de woorden des monds (Genesis 27: 38. Luk. 7: 13. Joh. 11: 33), terwijl bij U de tranen der Uwen het allerminst te vergeefs zouden zijn en verloren zouden gaan (Psalm 56: 9); want a) ik ben een vreemdeling bij U, ik ben een zwerveling geworden, die Uwe bescherming en gastvriendschap behoeft, een bijwoner, gelijk al mijne vaders slechts gasten geweest zijn in het land, waarin zij leefden (Genesis 23: 4; 35: 27).

a) Leviticus 25: 23. 1 Kronieken 29: 15. Psalm 119: 19. Hebr. 11: 13. 1 Petrus 2: 11.

14. Wend U van mij af, als de vertoornde God, en laat mij Uwe genade ervaren, dat ik mij ook nog hier verkwikke, eer dat ik heenga, en ik niet meer zij 1) (vgl. Job 10: 20 vv.).

1) Welke vorm van spreken bijna die der wanhopig nabij komt, niet omdat David meende, dat hij den dood zou ondergaan, of dewijl de hoop op hulp was verdwenen, en hij aan het verderf zich zag overgegeven, maar dewijl hij door droefheid overmand, zijn gemoed niet zo snel als het moest naar boven kon opheffen..

Hebt ook gij het reeds ervaren, dat het uitwendige bedwingen van den mond niet de rechte uitwerking  heeft,  zolang  de  inwendige  smart  en  uwe  gevoeligheid  niet  door  gehele verloochening gedood is, ga dan ook met David in de goede school, en leer onder alle lijden uwe schuld te erkennen, en uzelven te versmaden, zo zult gij ook spoedig ondervinden, hoe groot de rust is, die uit een stillen geest voortkomt..

Hoe gezegend is het los te zijn van de dingen dezer aarde, zodat wij onze gemeenschap in den hemel hebben, dat, daar wij naar ‘s Vaders huis gaan, wij de wereld mogen gebruiken als niet misbruikende, wetende, dat hare begeerlijkheid voorbijgaat. Dat wij steeds als de aartsvaders zien op de stad, die fondamenten heeft, welker kunstenaar en bouwmeester God is..

PSALM 40.

VOORZEGGING VAN CHRISTUS, ZIJN LIJDEN, EN ZIJN PROFETISCH AMBT.

1. David’s Psalm (Psalm 3: 1) voor den opperzangmeester (Psalm 4: 1).

"En  nu,  wat  verwacht  ik,  o  Heere!  mijne  hoop,  die  is  op  U.  Verlos  mij  van  al  mijne overtredingen, en stel mij niet tot enen smaad der dwazen." Zo hoorden wij in Psalm 39: 8 vv. David  op  zijne  voor  Absalom  zeggen,  nu  kan  hij  nadat  hij  met  het  aanbreken  van  den volgenden morgen den anderen oever van den Jordaan met zijne getrouwen gelukkig bereikt heeft (2 Samuel 17: 22) in dezen Psalm tot ere van zijnen God bekennen: "Ik heb den Heere lang gewacht en hij heeft Zich tot mij geneigd, en mijn geroep gehoord." Toch wacht hem nog, zonder dat hij weet hoe lang en hoe zwaar, de tijd van zijn eigenlijk lijden, waarvan hij om zo te zeggen nog slechts het voorportaal achter zich heeft; daarom komt bij het eerste gedeelte van den Psalm dat over de ondervondene hulp handelt, nog een tweede, dat van Gods verdere redding spreekt, en het danken wordt tot bidden.

I. Vs. 2-11. Beginnende met de heerlijke redding, welke de Heere hem tot versterking des geloofs ook voor anderen heeft laten ondervinden, prijst David eerst degene gelukkig, die zijn vertrouwen op den Heere stelt, en zich noch tot de hovaardigen wendt, die op hun eigene kracht, nog tot den gewekenen, die op vreemde goden vertrouwen. Terwijl hij zich dan in de talloze  wonderen  verdiept,  waardoor  de  Heere  Zich  reeds  bij  Israël  verheerlijkt  heeft, ontwaakt bij hem het brandend verlangen, zijnen God op waardige wijze te danken, maar ook het  levendige bewustzijn,  dat  offeranden op  zich zelve niet  genoegzaam zijn.  Hij belooft daarom zijnen God het volkomen offer van zich zelven, het offer zijner gehoorzaamheid aan de eisen der wet en bovendien een vrolijk getuigenis van Gods gerechtigheid, goedheid en trouw voor de ganse gemeente.

2. Ik heb, toen de poort des lijdens zich voor mij opende, alle vertrouwen op mij zelven afleggende (2 Samuel 15: 16 ), den HEERE lang verwacht 1),  en Hij heeft  Zich tot mij geneigd in de diepte, waarin ik mij bevond, en Hij heeft mijn geroep, dat ik van daar tot Hem richtte (Psalm 18: 7), gehoord.

1) Nauwkeuriger: "Wachtende wachtte ik den Heere." Deze sterke  uitdrukking heeft  ene paraenetische betekenis; zij wijst den lijder daarop, dat alles op wachten aankomt..

Men behoeft God slechts in geduld te wachten, zo zal Hij zich openbaren.

Te kunnen wachten is de grootste en ware Christelijke kunst, te leren wachten is de oefening van het gehele leven des Christens, want het is geenszins iets lijdelijks, iets passiefs, maar de grootste betoning van geloofskracht, wanneer alles schijnt tegen te staan en God vertoeft te komen..

3. En Hij heeft mij uit enen ruisenden kuil, waarin mij een gewis verderf dreigde (2 Samuel 17: 1 vv.), uit  modderig slijk, waarin ik had moeten wegzinken,  zo  Hij Zich niet  mijner

ontfermd had, opgehaald 1), en heeft mijne voeten op enen rotssteen gesteld; Hij heeft mijne gangen vastgemaakt, mij vasten grond onder de voeten gegeven.

1) Men heeft gemeend dezen Psalm, even als den met dezen verwanten 69sten Psalm, om deze uitdrukkingen aan den profeet Jeremia te moeten toeschrijven. Deze was werkelijk in een kuil vol modderig slijk geworpen (Jer. 38: 1 vv. Klaagt. 3: 53 vv.), Jeremia is wel in ene zekere mate een voorbeeld van Christus, even als aan de eerste verwachting van Jeruzalem de tweede  beantwoordt,  zo  aan  den  profeet  van  de  eerste  verwoesting,  die  van  de  tweede (MATTHEUS. 23: 29 vv. Luk. 13: 34 vv.; 19: 41 vv.; 23: 27 vv.); de Joden, ten tijde van Jezus,  daar  zij  niet  erkenden,  wat  tot  hunnen  vrede  diende,  maar  den  Heere  haatten, vervolgden en kruisigden, hebben de mate hunner vaderen vervuld (MATTHEUS. 23: 32), en de profetenhaat  hunner  vaderen bereikte zijn toppunt  in hetgeen aan Jeremia geschied is. Intussen hebben de gronden, waarop men de vervaardiging van die beide en van enige andere Psalmen (Psalm 22 en 31), aan Jeremia heeft toegeschreven, te weinig bewijskracht, dan dat wij daarom de juistheid der opschriften, die alle deze Psalmen aan David toeschrijven, zonden betwijfelen; die uitdrukkingen zijn integendeel als beelden op te vatten..

David  wijst  hier  op  een  schijnbaar  hopeloos  doodsgevaar,  waarin  hij  verkeerd  heeft,  en waaruit  zijn  God  hem  heeft  gered,  op  bijzondere  wijze  heeft  gered.  Dat  zijn  toestand ongewoon en de redding evenzeer in het oog lopend was geweest, blijkt wel duidelijk uit het volgende vers, waarin hij zegt, dat de Heere hem een nieuw lied in zijn mond gegeven heeft. Want dit nieuw staat in de plaats van iets buitengewoons, van iets bijzonders een bijzonder lied, hetwelk past bij een bijzondere uitredding uit bijzondere gevaren.

4. En Hij heeft een nieuw lied (Psalm 33: 3)in mijnen mond gegeven, enen lofzang onzen Gode, die zich  aan  Israël’s koning tot  welzijn van Zijn volk op nieuw verheerlijkt  heeft. Velen, die in dezen tijd van algemene verwarring zich laten verleiden, zullen het zien, hoe ik gered  ben,  en  vrezen  en  zich  weer  tot  hunnen  rechtmatigen  koning  wenden,  en  op  den HEERE vertrouwen (2 Samuel 17: 27 vv.; 18: 3 ).

5. Welgelukzalig, zo roep ik uit op grond der ervaring (vs. 2 v.), is de man, die den HEERE tot zijn vertrouwen stelt, en niet, gelijk velen nu doen, die zich aan Absaloms zijde geplaatst hebben, omziet naar de hovaardigen, die in hoogmoed in de plaats van den eeuwigen God de grote werken van hun eigene gedachten en handen plaatsten, en die tot leugen afwijken, die in plaats van op God te vertrouwen, zich keren tot de afgoden (Jer. 16: 19).

Men moge zo arm zijn als Lazarus, zo gehaat als Mordechai, zo ziek als Hizkia, zo alleen als Elia  maar  wanneer  de  hand  des  geloofs  zich  aan  God  kan  vasthouden,  kunnen  gene uitwendige droefenissen verhinderen,  en dat  men  onder  de gezegenden geteld  wordt.  De rijkste en voorspoedigste man daarentegen is vervloekt, waar hij ook zij..

6. Gij, o HEERE! zo moet ik nog verder uitroepen, en ik geef daarmee de reden aan, waarom ik welgelukzalig prees dien, die op U Zijne hoop stelt, Gij, mijn God, hebt Uwe wonderen en Uwe  gedachten  aan  ons  vele  gemaakt;  wonderbaar  rijk  en  heerlijk  zijn  de  daden  en  de plannen van genade, die Gij voor Uw volk hebt gemaakt, en die Gij door de redding van den

Koning, aan wie Gij Uwe belofte gaaft (2 Samuel 7: 12 vv.) op nieuw nader tot het doel hebt gebracht; men kan ze niet  in orde bij U verhalen, niet  naar waarde vermelden; zal ik ze verkondigen en uitspreken, gelijk ik zo gaarne wilde doen, zo word ik te midden daarvan verlegen over  de oneindige volheid,  zo  zijn zij menigvuldiger  dan dat  ik  ze zou kunnen vertellen 1); neen, zij zijn veel te rijk, dan dat een mens de proef zou mogen wagen om ze op te sommen.

1) De dichter spreekt het hier uit, dat wat hem overkwam, dat de uitredding, die hij genoot alle aardse macht verre te boven ging, dat het een wonder was van Gods Alvermogen, en dat dit wonder in verband stond, ja, uitvloeisel was van de gedachten Gods, die uit Zijn Wezen voortvloeiden. En daarom nu, David kan ze niet in orde verhalen, hij kan ze niet tellen. Hij zinkt weg bij het gevoel en het besef van alle Gods goedertierenheden en weldaden.

7. En hoe zal ik nu voor de nieuwe bevestiging Uwer genade mijne dankbaarheid betonen? a) Gij hebt genen lust gehad aan slachtoffer, offeranden van dieren en spijsoffer, offeranden van meel, die ik U in deze woestijn ook niet zou kunnen brengen, en ik weet hoe een Saul te vergeefs door offeranden U ten Zijnen gunste zocht over te halen. ‘t Is alleen Uwe genade, die mij aan U verbond, waarop ik bouw en die ik aanschouwen en roemen kan. Gij hebt mij de oren doorboord 1); brandoffer en zondoffer hebt Gij niet geëist 1) om hun zelfs wil, maar alleen in  zoverre zij uitdrukking en zinnebeeld zijn van ene in oprechte vroomheid en in getrouwe gehoorzaamheid U overgeblevene gezindheid des harten (1 Samuel 15: 22).

a) Hebr. 10: 8.

1) De gevoelens over deze plaats zijn niet eensluidend. Menen sommigen, dat hier gedoeld wordt op het voorschrift van Mozes (Exodus 2: 6 en Deuteronomium 15: 17), wat bepaalde, dat een slaaf, die vrijwillig verkoos te blijven in het huis, met een priem het oor doorboord werd, waardoor hij voor altijd in de macht zijns meesters kwam; anderen menen, dat hier gedoeld wordt op het gehoorzaam maken, dewijl van nature de oren zwaar zijn om te horen. Met het laatste gevoelen verenigen we ons het liefst, dewijl het voor ons uitgemaakt is dat hier door David de Christus Gods spreekt, die niet slaaf maar wel dienstknecht des Vaders was, vrijwillig Zich gesteld heeft onder de gehoorzaamheid der Wet hoewel wij ook toegeven, dat beide verklaringen éénzelfden zin hebben, dezen zin: Gij hebt mij gewillig gemaakt, om Uwen wil te doen, o God!

2) Dit is gene verachting van de offeranden, evenmin als in Jer. 7: 22, of Amos 5: 21-23 5.21-23  gelijk  sommigen  willen,  maar  een  betuigen,  dat  de  offeranden  op  zich  zelf niet voldoende zijn, zo zij niet in het geloof worden gebracht.

Alle  de  offeranden  hadden  voor  God  geen  waarde,  indien  zij  niet  gebracht  werden  in gehoorzaamheid des geloofs, met een hart vol schuldgevoel, of in het geloof in den Messias, die komen zou.

8. Toen ik dit verstond, dat Gij geen offer wilde maar gehoorzaamheid. zei ik, mij U, mijnen Heer, ten dienaar stellende: Zie, ik kom op Uw bevel; ik behoef niet eerst te vragen, wat Uw

wil omtrent mij is; in de rol des boeks 1), in de wet (Jozua 1: 8), die Uwen geopenbaarden wil duidelijk bevat, is van mij geschreven, is ook voor Israël’s Koning de weg aangewezen, dien hij te bewandelen heeft (Deuteronomium 17: 14 vv.).

1) De rol des Boeks is de Wet, de vijf Boeken van Mozes, beschreven op perkamenten bladen en samengerold. Het is duidelijk, dat hier gewezen wordt op de belofte, omtrent den Messias, zoals nader gestand wordt uit Hebr. 10: 5-10.

David treedt hier op als type en als profeet van den Christus Gods en het is volkomen waar, dat  we  hier  hebben  "die  wonderbare  samenvloeiing,  ineensmelting  van  het  voor-  en  het tegenbeeld van den Messias waarbij het van God gegeven voorbeeld alzo in het tegenbeeld opgaat, dat het een enkelvoudig "Ik" wordt, onderscheiden, maar niet te scheiden."

David is hier slechts een zwak schaduwbeeld, maar de Messias spreekt door Zijn Geest in hem.

9.  Ik  heb  lust,  o  mijn  God!  om  Uw  welbehagen  te  doen;  wat  Gij  aan  Israël’s  koning voorschreef  wil  ik  als  mijn,  vade  mecumm,  mijn  bestendigen  leidsman  bij  mij  behouden (Deuteronomium 17: 18 v.); en Uwe wet is niet slechts in mijne hand maar ook in mijn hart, in het midden mijns ingewands (Deut 6: 6. Psalm 37: 31. Spreuken 3: 3; 7: 3. Jes. 51: 7 51.7), ik geef mij aan U als een levend offer (Rom. 12: 1).

Deze Psalmwoorden, hoe duidelijk men ze ook maakt, behouden een geheimvol karakter; zij herinneren, ook afgezien van de plaats Hebr. 10: 5 vv. aan woorden van Christus, als Joh. 8: 29; 17: 6 enz., terwijl David’s woorden door Gods Geest zo zijn gesproken, dat zij tevens als woorden  van  den  tweeden  David  klinken,  wiens  offer  van  zich  zelven  het  einde  van  de offeranden, en wiens persoon en werk de hoofdinhoud, de kern van de rol der wet is. In de Septuaginta, die toch ook een Oud Testamentisch gedenkteken is en ook niet zonder God ontstaan is (ene overtuiging, van welke de Nieuw Testamentische schrijvers zonde; twijfel doordrongen waren) is dat profetisch karakter van deze onvergelijkelijke plaats nog sterker geworden, want 1) daar is wat vertaald is door "gij hebt mij de oren doorboord," vertaal door Gij hebt  mij het  lichaam toebereid, 2) de overzetting en in de rol des  boeks,  is  van mij geschreven, begunstigde vooral de opvatting, dat hier diegene spreekt, van wie Mozes en de Profeten getuigd  hebben en op wiens komst naar Gods Raadsbesluit het Oude Testament voorbereidt. David stelt zich God voor, volbrengende Zijnen wil in zoverre die op Hem, den Koning van Israël, betrekking heeft, en hij doet dit, omdat hij zich en pneumati (in den geest, (MATTHEUS. 22: 43) bevindt, in typisch samengevoegde woorden, welke uit de ziel van zijn verheven tegenbeeld, den toekomstigen Christus, die niet  slechts Koning van Israël, maar gever der zaligheid aan Israël en aan de ganse mensheid is, gesproken zijn in woorden, die Zijne zelfovergave in ene zo uitsluitende tegenstelling tegenover alle soorten van offers naar de wet stellen, als hij eerst in de zelfovergave van Christus als de vervulling en het einde van alle offers, zijne volle waarheid gevonden heeft. Het is niet alleen zo, alsof Christus en niet David sprak, maar de Eéne, die van Zich kon zeggen: "Ik doe altijd wat Hem behaagt (Joh. 8: 29), de alleen volmaakte Rechtvaardige, in wiens vrij zedelijk werken en lijden alle offers eindigen, deze Ene, die het doel der wet en der profetie is, kondigt zich hier werkelijk als den

komende aan, dewijl in David niet alleen het bloed van dien Verwachte stroomde, maar ook Zijn Geest woonde..

10. Met zulk ene dankzegging door de daad, moet ook het woord, het lofoffer der lippen, die Uwen naam belijden (Hebr. 13: 15) verbonden zijn. Ik boodschap de gerechtigheid, die Gij aan mij reeds bewezen hebt in de tot hiertoe ondervonden hulp, in de a) grote gemeente, wanneer ik weer in mijn ambt als Israël’s koning zal geplaatst zijn; zie, mijne lippen bedwing ik niet, gene valse schaamte en vleselijke traagheid of mensenvrees zullen mij terughouden. HEERE! Gij weet het, ik ben bereid Uwe gerechtigheid te verkondigen.

a) Psalm 3: 18; 111: 1.

11. Uwe gerechtigheid, die zich den enen als wrekende, den anderen als helpende openbaart, bedek ik niet als een dood, onvruchtbaar weten in het midden mijns harten; Uwe waarheid en Uw  heil,  dat  Gij  mij  gegeven  hebt,  spreek  ik  uit,  het  in  Psalmen  en  lofzangen  luide erkennende en openlijk prijzende; Uwe weldadigheden en Uwe trouw, die Gij aan mij steeds door nieuwe bewijzen bevestigt (Psalm 57: 4)verheel ik niet in de grote gemeente (Psalm 35: 18).

Volgens ene oppervlakkige beschouwing zou het  kunnen schijnen, dat  David  hier te vele woorden  bezigde;  geheel  anders  zal  hij  oordelen,  die  de  natuurlijke  koudheid  van  het menselijk hart, zijne lauwheid in het loven van God, zijn vergeten en de ondankbaarheid, de geneigdheid van den tragen mond tot zwijgen, heeft leren kennen. Zulk enen zal ieder woord als enen scherpe pijl in het hart dringen..

Het  nieuwe  lied,  dat  Jehova  hem  in  den  mond  gaf  (vs.  4),  heeft  David  ook  werkelijk gezongen; zijne Psalmen tonen, dat zijne ervaringen van het koninkrijk der hemelen ten zegen van geheel Israël tot ene openlijke belijdenis geworden zijn; hij heeft het ontvangene talent niet in een zweetdoek gewikkeld, niet in de aarde begraven..

Hier spreekt de Messias als de Profeet en verkondigt de grote zaligheid, die Hij verwerven zal. Al de dingen Gods noemt Hij op, omdat deze zijn het begin en het einde der zaligheid. De gerechtigheid   verbindt   Hij  met   de   waarheid,   het   heil  met   de   weldadigheid.   Onder gerechtigheid hebben we te verstaan, de voortdurende bescherming, onder weldadigheid de zorg, die de Heere God de Zijnen bewijst, terwijl onder waarheid we hebben te verstaan, dat God immer dezelfde is, en onder heil, het gevolg van Zijne gerechtigheid.

12.

II. Vs. 12-18. Overgaande tot het zware lijden en de ontelbare gevaren, in welke hij zich nog voor ‘t ogenblik en voor de naaste toekomst bevindt, wendt David zich met ernstige gebeden tot den Heere, dat deze hem helpe uit de ellende, die Hem ten gevolge zijner zonden getroffen heeft, dat Hij zijne vijanden beschame, en met hem zijne vrienden, de vromen, verheuge; hij spreekt het vertrouwen uit, dat zijne bede zal vervuld worden, en herhaalt die ten slotte nog eens met sterken aandrang.

12. Gij, o HEERE! wiens gerechtigheid ik niet zal ophouden te prediken (vs. 10), zult Uwe barmhartigheden van mij niet onthouden, daar ik eigenlijk nog meer een man in gevaren dan een geredde kan genoemd worden; laat Uwe weldadigheid en Uwe trouw, die ik voor zover zij  zich  aan  mij  verheerlijkt  hebben,  niet  verheel  voor  de  grote  gemeente  (vs.  11),  mij geduriglijk behoeden, mij beschermen bij het onweder, dat zich boven mij ontlast.

13.   Want   kwaden   (rampen),   tot   zonder   getal   toe,   hebben   mij   omgeven;   mijne ongerechtigheden  1)  hebben  mij  in  het  harde  lijden  tot  beproeving  en  kastijding,  dat  ter vervulling van het woord (2 Samuel 12: 11) over mij gekomen is, aangegrepen, dat ik niet heb kunnen zien, zodat de grote smart mij het oog verduistert (Job 16: 16); zij zijn menigvuldiger dan de haren mijns hoofds (vgl. Psalm 69: 5), en mijn hart heeft mij verlaten, ik ben geheel ontroerd en verslagen (Psalm 38: 11).

1) Dat de zanger hier van zijne ongerechtigheden spreekt, en het lijden als ene rechtvaardige straf  daarvan  beschouwt,  vormt  een  onweerlegbaar  bewijs  tegen  de  direct  Messiaanse verklaring van den Psalm, die in den ouderen tijd door de meesten werd aangenomen. Men mag  zich  niet  op  Jes.  53  beroepen;  want  hier  wordt  met  geen  woord  gezegd,  dat  de ongerechtigheden, die de lijder als de zijne beschouwt, slechts die van anderen zijn, welke hem toegerekend worden. Aan de zodanige kan hier des te minder gedacht worden, om de vele bijna woordelijk overeenstemmende parallel-plaatsen in de Psalmen, waar slechts aan eigene zonden kan gedacht worden..

In dit laatste gedeelte spreekt weer de dichter David zelf, niet de Messias. Dit spreekt van zelf, waar hij spreekt van zijne ongerechtigheden. En zo hevig hebben die ongerechtigheden hem aangegrepen, dat het licht zijner ogen verduisterd is, ja, zo ontroerd is hij, zo ontbreekt hem alle kracht en moed, zo is zijn hart omgekeerd, dat hij moet uitroepen: Mijn hart heeft mij verlaten, en daarop, dat het den Heere moge behagen, om hem te verlossen.

14. Het behage U, HEERE! mij te verlossen, daar het toch mijne vreugde is te doen, wat U welbehaaglijk is; HEERE! haast U tot mijne hulp 1) (Psalm 22: 20; 38: 23).

1) Van hier af vinden wij onzen Psalm in den 70sten als ene bijzondere bede van David weer.

15. a) Laat hen te zamen beschaamd en schaamrood worden, die mijne ziel zoeken om die te vernielen; laat hen achterwaarts gedreven worden, en te schande worden, die lust hebben aan mijn kwaad.

1) Psalm 35: 4,26; 70: 3; 71: 13.

16. Laat hen verwoest worden tot loon hunner beschaming (vgl. Psalm 70: 4 ), die van mij zeggen: Ha, ha!1) (Psalm 35: 21,25).

1) Deze woorden zijn een uitroep van sarcastische vreugde, die in het ongeluk van anderen zich bevredigd gevoelt..

17. Laat daarentegen in U vrolijk en verblijd zijn allen, die U zoeken, daar zij hunnen wens verkrijgen, namelijk dat mij recht wordt gedaan (Psalm 35: 27); laat de liefhebbers Uws heils geduriglijk zeggen, daar zij mijne redding zien: De HEERE zij groot gemaakt!

Alle woorden, even als alle daden Gods, geven de dubbele vrucht, dat de goddelozen, de weerspannige  vijanden  tot  schande  worden,  degenen,  die  God  beminnen,  daarentegen opgericht en rijkelijk getroost worden; de eersten beginnen met honende vreugde en houden met schaamte op; deze beginnen met treurigheid, en eindigen met vreugde en lofzangen..

Het is duidelijk, dat David in vs. 14-17 de vijanden Gods tegenover de gelovigen stelt. Zijne vijanden zijn de vijanden Gods, en daarom smeekt hij, dat zij achterwaarts gedreven zullen worden,  maar  de  vrienden  Gods  zijn  ook  zijne  vrienden  en  voor  dezen  smeekt  hij  de vriendelijke bestraling van Gods aangezicht. Wij hebben hier das de algemene tegenstelling tussen gelovigen en ongelovigen. Dat David hier dit van God vraagt ten opzichte van zijne vijanden, is niet, dewijl hij hen persoonlijk haat, daar dewijl hij is de Gezalfde  Gods, en dewijl zij, wanneer zij hem vervolgen, eigenlijk God vervolgen, die hem tot koning gezalfd heeft. Deze bede staat dus in het nauwste verband met de ere Gods.

18. Wel is waar schijnt het nu nog verre te zijn van de zo even uitgesproken wensen, maar God zal middelen en wegen vinden, om aan zulk ene ellende een einde te maken. Ik ben wel ellendig  en  nooddruftig,  maar  de  HEERE  denkt  aan  mij;  Gij  zijt  mijne  Hulp  en  mijn Bevrijder; o mijn God! vertoef niet.

Mag men dan den Heere zo den tijd tot ene haastige hulp voorschrijven? Het is bij het gebed zo als in Rom. 8: 27 geschreven gaat: : die de harten doorzoekt, weet, welke de mening des Geestes zij." Er is dikwijls bij het bidden om spoedige hulp toch in den grond des harten ene waarachtige opoffering aan God en Zijnen wil, en zo kan dikwijls omgekeerd de bede naar de woorden   zeer   onderworpen   schijnen,   terwijl   toch   eigenzinnigheid   en   verwerpelijke twijfelmoedigheid daarachter verborgen zijn..

PSALM 41.

OVER WELDADIGHEID EN ONTROUW.

1. Een Psalm van David (Psalm 3: 1), voor den opperzangmeester (Psalm 4: 1).

Klonk ons reeds in  Psalm  40:  5 een "welgelukzalig" tegen,  dat  aan het  "welgelukzalig," waarmee  het  Boek  der  Psalmen  begint,  (Psalm  1:  1)  herinnert,  zo  vinden  wij  dezelfde zaligprijzing aanstonds boven aan dezen Psalm; het einde van het eerste Psalmboek (zie bij vs. 14) sluit zich alzo aan het begin aan. In welken tijd  van David’s leven de Psalm ons verplaatst, is bij 2 Samuel 15: 6 nader uiteengezet. David weet wel op welk ene gevaarvolle wijze men tegen hem handelt, hoe Absalom meesterlijk gebruik maakt van den tijd, dat David zelf ziek op het bed ligt, en niet krachtig kan tussenbeide treden, ons het hart van de mannen Israël’s te stelen, en hoe Achitofel, op wie hij tot hiertoe zo groot vertrouwen gesteld heeft, den  opstandeling  door  vlijtige  verbreiding  van  de  geschiedenis  met  Bathseba  in  zijne

ondernemingen tegen den vader ondersteunt. Hij weet echter ook, dat zijne regering juist het tegendeel geweest is van hetgeen de boosheid hem toedicht, dat hij zich-zelven het getuigenis mag geven,  voor  zijn  volk  een even barmhartig  en weldadig,  als vroom en rechtvaardig koning geweest te zijn. Alzo heeft hij het recht, den Heere voor zijnen bondgenoot te houden. In dit  vertrouwen ziet  hij achter de naaste zo  donkere toekomst, enen voor hem hoogst gelukkigen uitslag van het tegen hem veroorzaakt oproer.

2.

I. Vs. 2-4. David stelt  als stellig voorop: Wie aan ellendigen deelneming betoont  en hun helper wil zijn, die heeft ook in den Heere een vergelder, die hem niet in zijnen nood laat omkomen, maar Zich zijner ontfermt, in ziekte hem steunt en hem geneest, hem voor den ondergang bewaart en nieuwe welvaart schenkt.

2. Welgelukzalig is hij, die zich verstandig,  edel, gelijk het  betamelijk is, gedraagt  jegens enen ellendige,  hetzij die door  gebrek (Exodus 30:  15)  of  door  ziekte (Genesis 41:  19) lichamelijk of geestelijk (2 Samuel 13: 14) lijdt; die in deelnemende werkdadige liefde zich zijner aantrekt. De HEERE zal (MATTHEUS. 5: 7) hem bevrijden ten dage des kwaads, wanneer hem zelven onheil treft.

3. De HEERE zal hem, den barmhartige, voor gehelen ondergang bewaren, en zal hem bij het leven behouden, dat hij niet sterft voordat de bepaalde tijd daartoe daar is; hij zal op aarde gelukzalig gemaakt worden. Geef hem ook niet over in zijner vijanden begeerte, welke zijn verderf is.

Deze overgang tot gebed is daaruit te verklaren, dat ook al het tot hiertoe gezegde gevolg is van een biddend opzien tot God..

4. De HEERE zal hem, gelijk hij te voren anderen in hun ziekte bezocht en aan hun lijden deelgenomen heeft (Psalm 35: 13 v.), ondersteunen op het ziekbed 1), óf dat hij niet in dood en graf nederzinke, óf dat Hij hem als een getrouw ziekenverpleger steune (Hoogl. 2: 6); in zijne ziekte verandert Gij zijn ganse leger 2).

1)  Hebr.:  "Zult  Gij  zijn  bed  voor  hem  omkeren,"  hetgeen  sommigen  verklaren  van  de verandering van den zieken in aan gezonden staat, doch veel sierlijker en, schoner wordt uitgelegd van de verkwikking, die het den zieke geeft, als zijn bed, zijn matras in het Oosten, door ene liefderijke hand wordt geschud en omgekeerd..

Een goedaardig hart wenst en wil, dat het allen mensen wel ging, gelijk God zelf ons zulks van harte gunt. Daarom beloont de Heere ook alle goedige mensen weer met zulk enen zegen, dat het hun ook welgaat; want wat de mens zaait, dat zal hij ook maaien, en wat hij zoekt, dat zal hij ook  vinden.  Zoek  en  jaag  na  de  barmhartigheid,  zo  zult  gij ze  vinden;  zaait  gij daarentegen onbarmhartigheid, zo zult gij ze zeker oogsten. Zo ervaart het ook de inwendige mens in het hart; hebt gij goedheid en barmhartigheid geoefend in geloof, zo is het hart rustig en stil in God, en met God verenigd..

Wij moeten niet vergeten, dat Oosterse bedden niet op dezelfde wijze als de onze gemaakt zijn. Zij waren nooit meer dan matrassen of dikke dekens. Zij werden omgekeerd als zij hard werden..

Toen ik eens mijn geliefden vriend Benjamin Parsons bezocht, als hij stervende was, zei ik: "Hoe gaat het?" Hij antwoordde: "Mijn hoofd rust zeer zacht op drie peluws-oneindige macht, oneindige liefde en oneindige wijsheid.

Het geloof is altijd waar; het bedekt en verbergt zijn jammer en nood niet, maar belijdt ze vrijmoedig en open voor God. Zie het in David, hij bekent ellendig, jammerlijk, nooddruftig, arm te zijn, beide naar ziel en lichaam. Het is dan ook geen moedeloze en wanhopige klacht des ongeloofs, integendeel het geloof doet hem zo spreken, want hij voegt er in één adem bij: maar de Heere denkt aan mij. Hij weet, hij is, hoe ellendig en nooddruftig, bij den Heere niet vergeten. De Heere gedenkt hem in genade, omdat Hij hem niet in zich zelven aanschouwt..

Saul en Judas zeiden beide: "Ik heb gezondigd; " maar David zei: "Ik heb gezondigd tegen U.

2) Het beeld is ontleend aan het leggen van de hand onder het hoofd, hier van den zieke. Wij hebben hier de vervulling van de bede des gelovigen in Hoogl. 2: 6; Zijn linkerhand zij onder mijn hoofd en Zijne rechterhand ondersteune mij!

5.

II. Vs. 5-10. Was de vroeger gestelde uitdrukking des geloofs zó, dat zij op David’s eigen toestand paste, zo maakt deze nu ook de toepassing daarvan op zich zelven. Geluk hij vroeger jegens noodlijdenden steeds een hart vol medelijden had gehad, zo heeft hij nu ook in zijnen tegenwoordigen toestand, nu boze vijanden hem omgeven, terwijl hij in zware ziekten is, vijanden, die zijnen ondergang wensen, en dien met alle krachten zoeken te bewerken, een recht op het genadeloon, dat aan de barmhartige liefde beloofd is.

5. Ik nu ben zulk een, die te voren mij over behoeftigen ontfermde, en die nu zelf in nood ben. Ik heb daarom aanspraak gemaakt op de belofte voor de barmhartigen, en zei 1): O HEERE! wees mij genadig, laat mij barmhartigheid bij U vinden, laat mij in plaats van de genade, die zich achter toorn verbergt, openlijk genade vinden (Psalm 6: 3); genees voor alle dingen, opdat ook mijn lichaam gezond worde, mijne ziel van het leed, dat haar drukt, want ik heb tegen U gezondigd, en gevoel wel, dat het ongeluk, hetwelk mij treft, dat kwaad is, dat uit mijn huis zou voortkomen (2 Samuel 12: 11).

1) In dit vers toont hij aan, dat in zijne rampen hij volstrekt niet had gejaagd naar vleierij, zoals het grootste gedeelte zich vleit, en zijne smart door ijdele vertroostingen begeert te verzachten. En zeker, wie door den H. Geest bestuurd wordt, erkent door de straffen daartoe opgewekt, gaarne zijne zonden en neemt de berispingen des broeders verstandig op, ja, hij voorkomt die door de vrijwillige belijdenis. Verder, hierdoor onderscheidt David zich van de slechten  en  wanhopigen,  dat  hij  smekende  zijn  schuld  belijdt  en  zich  begeeft  tot  het

mededogen Gods. Hij bidt wel, dat de straf gematigd wordt, maar hoger zet hij het op, n.l. dat hij vergiffenis ontvange en met God verzoend worde..

6. Mijne vijanden, zich verheugende over mijne ziekte, spreken kwaad van mij, daar zij onder elkaar openlijk zeggen, welk een einde zij mij toewensen, zeggende: Wanneer zal hij sterven en zijn naam vergaan, opdat zo spoedig mogelijk een ander de plaats op zijnen troon inneme?

7. En zo iemand van hen komt, om mij, alsof het een belangstellende vriend ware, te zien en naar mijnen toestand  vraagt  (2 Samuel 13: 5 v. 2 Koningen 8: 29), hij spreekt  valsheid, wanneer hij zijne deelneming en zijnen wens voor mijne spoedige genezing uitspreekt; zijn hart vergadert zich onrecht, verzamelt stof om te lasteren; gaat hij uit naar buiten, hij spreekt er van 1), hij strooit het op gevangene met lastertaal uit.

David’s vijanden  namen uit  zijne ziekte aanleiding, om hem in het  algemeen gevoelen te benadelen,  bijv.  wanneer  David in zijne openhartigheid  zijne  zonde de oorzaak van zijne bezoeking had genoemd, dan strooiden zij uit, dat een gruwelstuk hem aankleefde en er dus geen herstel voor hem te hopen was..

9. Een Belials stuk, ene misdaad kleeft hem aan; en hij, die neerligt, zal niet weer opstaan. De zonde met Bathseba wordt nu aan hem bezocht, en het vonnis voltrokken, dat hij niet meer ontvluchten kan.

9. Een Belials stuk, ene misdaad kleeft hem aan; en hij, die neerligt, zal niet weer opstaan. De zonde met Bathseba wordt nu aan hem bezocht, en het vonnis voltrokken, dat hij niet meer ontvluchten kan.

10. Zelfs de man mans vredes 1), op welken ik vertrouwde, de zo hoog door mij geëerde Achitofel (2 Samuel 16: 23), die mijn brood at, dien ik aan mijne tafel spijzigde (2 Samuel 9: 11. 1 Koningen 18: 19) en ook overigens met liefdebewijzen overlaadde, heeft de verzenen tegen mij grotelijks verheven, heeft zich tegenover mij als een vijand gesteld, en zoekt mij onder den voet te vertreden.

1) "Die mij altijd met den kus der liefde en der verering en met het woord "vrede zij u!" pleegde te groeten..

In hoeverre Achitofel het voorbeeld van Judas, den verrader (MATTHEUS. 26: 49), is, op wie ook het woord van ons vers toegepast wordt (Joh. 13: 18), hebben wij bij 2 Samuel 15: 32 aangewezen, en tevens daarop opmerkzaam gemaakt, hoe juist door dezen man het gerucht van   David’s   schand-   en   misdaad   kon   verbreid   worden;   hij   was   toch   naar   alle waarschijnlijkheid Bathseba’s grootvader. Hier zij nog opgemerkt, dat bij de aanhaling van ons Psalmwoord door den Heere, de woorden: "op welken Ik vertrouwde" wegvallen; de reden  daarvoor  ligt  niet  alleen in Joh.  2:  24  v.,  maar  ook  daarin,  dat  de vertrouwelijke betrekking van David tot Achitofel eigenlijk een zeer verkeerd begin had..

Christus deze plaats aanhalende (Joh. 13: 18) laat deze slaan op den persoon van Judas. En zeker, men moet weten, dat ofschoon David over zich zelven in den Psalm spreekt, hij niet spreekt als een privaat persoon, maar als iemand, die in verband staat met den persoon van Christus, dewijl hij is het algemeen voorbeeld van de Kerk. En dit is waardig om te weten, opdat ieder onzer zich voorbereide, om hetzelfde lot te ondergaan. Want zoals het volkomen in Christus moest vervuld worden, wat in David werd afgebeeld, zo is het noodzakelijk, dat het dagelijks zijne leden overkomt..

David vergelijkt hier de houding van den man des verraads, van Achitofel, bij het dier, dat zijn  heer  en  meester  in  plaats  van  dient,  bestrijdt,  hem  wondt  en  tracht  te  vernietigen. Eigenlijk betekent het woord in den grondtekst, een schop, en wel een groten schop geven.

11.

III. Vs. 11-13. Vervolgens van zijn recht gebruikmakende, wendt David zich met de bede om hulp tot den Heere; hij begeert weer van zijn ziekbed opgericht te worden, opdat hij hun vergelde naar  verdienste,  bij ontvangt  ook  in zijn hart  de verzekering,  dat  hij voor  zijne vijanden niet bezwijken zal, maar integendeel Gods uitverkorene zijn en blijven zal, aan wie alle geschonkene beloften zullen vervuld worden.

11. Maar Gij, o HEERE! wees mij genadig, terwijl mijne tegenpartijen menen: dat Gij mij onherroepelijk in de oordelen van Uwen toorn overgegeven hebt (vs. 9), en richt mij op van mijn ziekbed naar Uwe gerechtigheid (vs. 2 vv.), en ik zal het hun vergelden 1), wat zij verdiend hebben.

1) Het voornemen om zijnen vijanden te vergelden, dat hier de zanger uitspreekt, schijnt te strijden tegen MATTHEUS. 5: 39 v., tegen David’s grondstellingen (Psalm 7: 5), en zijne daden (2 Samuel 19: 24), tegen Spreuken 20: 22 en zo vele andere uitspraken van Oud en Nieuw  Testament.  De  plaats  komt  echter  aanstonds  in  overeenstemming  met  die,  welke schijnbaar in tegenspraak zijn, zodra onderscheiden wordt tussen vergelding uit wraakzucht, d.i. zulk ene, welke het gekrenkte individu als zodanig zoekt en uitoefent, en vergelding in den dienst van God, in verdediging der door Hem ons toevertrouwde goederen en rechten. Alleen de eerste wordt in Oud en Nieuw Testament verworpen, de laatste overal aanbevolen. Zij betaamt hem, aan wiens persoon God een hoog ambt heeft gegeven, gelijk David Simeï, dien hij om buiten deze zaak liggende redenen voorlopig ongestraft gelaten heeft, aan zijnen opvolger ter bestraffing overgeeft (1 Koningen 2: 9), gelijk de Heere in de gelijkenis Luk. 19: 27 zegt, hoe Hij Zijnen vijanden straffen zal, en deze vergelding ook volbracht heeft. Zij komt ook den bijzonderen persoon toe in vele betrekkingen, waarin hij niet alleen het recht, maar ook den heiligen plicht heeft om te vergelden. Tegenover den vader, die zijnen ontaarden zoon kastijdt, die zich misdadig tegen hem vergrepen heeft, zal niemand zo onverstandig zijn de  woorden  MATTHEUS.  5:  39  v.  aan  te  halen,  wanneer  hij  niet  door  persoonlijke opgewondenheid uit het gebied van zijn recht  treedt, even zomin tegenover dien, die den misdadigen schender zijner eer, welke ieder verplicht is te bewaren, omdat hij zonder deze zijn levensdoel niet bereiken kan, voor het gericht trekt, en hem in de gevangenis brengt, des te minder, omdat zulk ene handelwijze den belediger de ware daad der liefde is. Hem, die ons

een slag op de rechter wang geeft, ook de andere wang aan te bieden, kan, zodra het niet slechts met het hart, maar ook uiterlijk geschiedt, ouder zekere omstandigheden de meest liefdeloze hardheid zijn..

12. Hierbij weet ik, dat Gij, nadat Gij al mijne zonden, om welke mijne tegenpartijen mij verdoemen, mij uit genade vergeven hebt, lust aan mij hebt; Gij verzekert mij op ditzelfde ogenblik  door  Uwen  Geest,  dat  mijn  vijand  over  mij  niet  zal  juichen,  als  een,  die  de overwinning behaalt; integendeel hij zal omkomen.

Wie het kruis niet van God scheidt, maar tot God drijft, die behoeft aan zijne redding niet te twijfelen, in hoeveel ellenden hij ook moge neerliggen..

Na de lijdensweken komt de Paasdag..

Vrome mensen zien in alle lijden ene straf voor de zonde en zoeken daarom bovenal de vergeving.

God belooft niet, dat wij geheel en al zonder kruis zullen zijn, maar Hij belooft, dat Hij ons daaruit zal verlossing.

13.  Want  mij aangaande,  in  tegenoverstelling  tegen  den  vijand,  die  voor  den  ondergang bestemd is, Gij onderhoudt mij in mijne oprechtigheid 1), (Psalm 18: 21), en Gij stelt mij, Uwen uitverkorene, overeenkomstig Uwe belofte, die voor de onbegrensde toekomst gegeven is (2 Samuel 7: 12 vv.), voor Uw aangezicht in eeuwigheid 2), als een voorwerp van Uwe bescherming en zorg (Psalm 17: 15).

1) David is zich van zijne oprechtheid voor zijn God bewust. Hij kent zich diep schuldig aan de ene zijde, maar hij is er ook van overtuigd, dat  hij in zijne oprechtheid aan zijn God vasthoudt. En nu zal Zijn God, die dit alles in hem werkt, hem ook niet verlaten, maar in Hem, die uit hem, zoveel het vlees aangaat, zou voortkomen, d.i. in den Messias, zou Zijn troon bestendig blijven.

2) Met het "in eeuwigheid," dat de Messiaanse belofte bezegelt, eindigt het eerste Psalmboek; het slot verenigt zich met het begin, ook aanzien van het "welgelukzalig" in Psalm 1 en 41. Want in Psalm 1 wordt de man geprezen, die dag en nacht zijn welgevallen in ‘s Heren wetten heeft, en in Psalm 40 stelt zich David God met de rol des boeks voor en kan hij van zich zelven zeggen, dat hij de wet in zijn binnenste draagt; en in Psalm 41 als in Psalm 2, zien wij den  Gezalfde  Gods,  omgeven  door  opstandelingen  naar  van  Zijne  verkiezing  zeker,  daar vergelding dreigende, hier vergelding biddende. Wij hebben aangewezen, dat de Psalmen, die tussen deze beide paren geplaatst zijn, hoewel van elkaar zeer verschillende, niet maar door een spel van het toeval door elkaar geworpen zijn..

14.

IV. Vs. 14. Slot van het eerste Psalmboek,

14.  Geloofd  zij  de  HEERE,  de  God  Israël’s  (Luk.  1:  68),  van  eeuwigheid  en  tot  in eeuwigheid! Amen, ja Amen (1 Kronieken 16: 36).

Het woord "Amen" betekent eenheid van geloof en Geest. Het omvat beide, een wens, dat iets zo zij en ene geloofsovertuiging, dat het zo zal zijn. In dezen zin wordt het gebruikt aan het einde van zegeningen en gebeden.

Het wordt gebruikt aan het einde van gebeden om te kennen te geven het verlangen en de hoop om gehoord te worden en antwoord te ontvangen.

Deze lof aan ‘t  slot  behoort  niet  tot  Psalm 41 als zodanig maar heeft  bedekking op alle voorgaande Psalmen, terwijl het deze tot een geheel, tot het eerste gedeelte van het boek der Psalmen afsluit. Gelijk toch reeds de Joodse uitleggers bij Psalm 1 opmerken, gaf David den Israëlieten, even als Mozes hun de 5 boeken der Thora gaf, het uit vijf boeken bestaande boek der Psalmen. Het boek der Psalmen is dus: "ook een Pentateuch, de echo van de Mozaïsche uit het hart van Israël; het is het vijfvoudige boek der gemeente aan Jehova, gelijk de Thora het vijfvoudige boek van Jehova aan de gemeente is." Even als na in de Thora Elohitische en Jehovistische  stukken  elkaar  afwisselen,  zo  hebben  wij  in  Psalm  42-84  ene  groep  van Elohitische Psalmen, in welke voornamelijk de naam: God (Genesis 2: 4 ) voorkomt; aan beide zijden van voren door de Psalm 1-41 en van achteren door de Psalm 58-150, wordt zij door  Jehovistische  Psalmen  omsloten,  in  welke  de  naam  Heere  staat.  Hierdoor  wordt aangeduid,  dat  "Jehova  de  hoofdnaam  en  overal  de  onzichtbare  begeleider  van  den Elohimnaam is,  welk  laatste  woord  slechts  een  bijzonder  punt  in  het  wezen  van  Jehova plaatst.".

PSALM 42.

ELLENDE EN TROOST DER VERVOLGDEN.

1. Ene onderwijzing, een leerdicht (1 Kronieken 25: 31 ), voor den opperzangmeester (Psalm 4: 1), vervaardigd door enen onder de Levitische familie, onder de kinderen van Korach. (Numeri 16: 40 ).

Hoezeer David gedurende zijne ballingschap, nadat hij voor Absalom gevlucht was, terwijl hij in de woestijn van Juda en te Mahanaïm, aan gene zijde van den Jordaan vertoefde, naar het heiligdom terug verlangde,  weten wij uit zijne eigene Psalmen; die omtrent dezen tijd ontstaan zijn (Psalm 23, 26, 61, 63). Dat ook de Levitische zangers in zijne omgeving, in ‘t bijzonder de kinderen van Korach, die ook niet van zijne zijde geweken waren, toen hij de arke  des  verbonds  naar  Jeruzalem  liet  terugbrengen  (2  Samuel  15:  24  vv.),  hetzelfde verlangen met hem deelden, en, in zijn lijden zich verplaatsende, als uit zijne ziel een gebed om spoedig naar de plaats des Heren terug de keren uitspraken bewijst Psalm 84. Hetzelfde vindt hier plaats. Een Korachietisch Leviet, zich geheel verplaatsende in den toestand van den koning, die ver van het heiligdom te Mahanaïm vertoeft (2 Samuel 17: 27 vv. ) drukt het brandende verlangen uit, dat de toegang tot het huis des Heren, en daarmee tot Gods genade zelf hem spoedig moge geopend worden.

2.

I. Vs. 2-6. Het verlangen aan den koning, die van het heiligdom van zijnen God verdreven is, om daarheen terug te keren is zo  sterk, als de dorst van ene hijgende hinde. Zijne tranen vloeien onophoudelijk,  dat  men over  hem met  zo  schijnbaar  recht  kan spotten,  alsof het gedaan ware met zijne gemeenschap met God. Tegenover zulk een spot heeft hij niets dan de herinnering aan de vroegere zo heerlijke tijden, en de hoop op latere, betere dagen; deze hoop zal hem staande houden, dat hij niet onder den druk van het tegenwoordig ogenblik bezwijke.

2. Gelijk een hert 1), wanneer het lang gejaagd is geworden door zijne vervolgers, of in tijden van  lange  droogte  (Joël  1:  20),   schreeuwt,   met   hoorbaar  steunen  smacht   naar  de waterstromen, alzo schreeuwt hier in een droog en dor land (Psalm 63: 2), mijne ziel tot U, o God! die haar levensbron zijt (Psalm 36: 10).

1) De gewone opvatting is, dat David hier een hert zich voorstelt, gejaagd, getroffen door de pijlen des jagers. Zo hebben ook de Psalmberijmers het opgevat, maar noodzakelijk is die opvatting niet. In den tekst staat er niets van. De kracht van de beeldspraak zit o.i. niet in het hert,  maar  meer  in de waterstromen.  David stelt  hier  een hert  voor,  hetwelk door  dorst geplaagd, in het droge jaargetijde overal zoekt naar water, maar het ervaart, dat de gewone beken zijn opgedroogd door de kracht der Oosterse zon, en nu niet eerder rust, aleer het een waterhoudende beek, levend water, heeft gevonden, een beek, niet afhankelijk van de sneeuw en regen der bergen. Zo ook zoekt David het niet bij wat wegvloeit en opdroogt, dus bij al wat van deze wereld is, maar bij den enigen, waren levensstroom, bij den levenden God. Hij verlangt weer in Jeruzalem te zijn, bij het heilige altaar, hoe zijn God in al zijn noden en behoeften, en hoe God alleen er in kan voorzien. Calvijn tekent dan ook aan: "Dat sommigen verklaren, dat de stromen door  de herten gezocht worden, om zich van hun afmatting te herstellen, komt mij al te gewrongen voor. Ik beken wel, dat indien de jager het hert wondt en de honden het bespringen, het bij den oever der rivier nieuwe krachten verzamelt, maar wij weten ook, dat de herten op zekere tijden van het jaar, door een ongelooflijke brand verteerd, dorstende naar water zoeken."

3. Mijne ziel, die thans versmacht en vergaat, dorst naar God, naar den levenden God, en kan niet eerder tot rust komen, voordat zij weer met Hem verenigd is. Wanneer zal dit  zijn? Wanneer zal ik ingaan in de plaats Zijner genadige tegenwoordigheid en openbaring, en voor Gods aangezicht verschijnen?

Dorsten, wie weet wat dorsten is? Geheel de mensheid heeft dit gemeen. En wie gevoelt nu niet, dat deze aarde, dat de wereld ons slechts moerassige stromen en gebrokene bakken, die geen water  houden kunnen, aanbieden kan. Wie gevoelt  het  niet, en moet, zijns ondanks wellicht, het niet erkennen, in ogenblikken van diep en ernstig nadenken over de raadselen van  ons  bestaan  en  van  onze  bestemming,  dat  de  wereld  slechts  tijdelijke,  broze  en vergankelijke bloemen oplevert en niet dezulke, wier geuren en kleuren voor geen verwelken vatbaar zijn. Kom dan verlatene en bedroefde, die daar als een eenzame boom op het veld zijt achtergebleven, terwijl de bijl des houthakkers alles rondom u heeft geveld. Kom-gij kind des tegenspoeds, die onder de zorgen dezes tijds gebukt gaat, wijl armoede en gebrek dreigen,

oliekruik en broodmand ledig werden. -Kom, gij rouwdragende en treurende, zijn de pilaren van het gebouw uwer vreugde vermolmd, gaat gij met het hoofd ter aarde gebogen en met ene bloedende wonde in het hart; gevoelt gij diep, dat al moge de zon van aardbodem voorspoed u weer  eens  beschijnen,  hij  niet  dat  ineengestorte  marmer  weer  oprichten,  noch  de  ledige plaatsen  in  het  binnenste  heiligdom  van  uw  hart  weer  vervullen  kan.  Kom!  -En  gij afgedwaalde, en van God vervreemde, van de palen des vredes afgewekene, die op de duistere wegen der zonden rondwaart, en uzelven al verder en verder voelt wegzinken in het verderf, waar zij heenvoeren-heeft een scherpe pijl der wanhoop, door God of door mensen op u afgezonden, uw hart getroffen, en zijt gij door smartgevoel overmeesterd, zoekende naar rust zonder die te vinden, zodat gij een knagend gevoel van onvoldaanheid met alles rondom u en een onbestemd verlangen naar iets beters met u omdraagt? Ook voor u, ja voor u-voor die gapende en schrijnende wonde is balsem, is een heelmeester te vinden. Nogmaals dan: kom! ook nu nog staat de Heere Jezus bij den stroom des heils, die Hij voor u geopend heeft en roept: "Indien iemand wordt, hij kome tot mij en drinke!"

Het was onder het oude Verbond van grote betekenis, dat men den toegang bezat tot die plaats, waar God beloofd had als Israël’s God tegenwoordig te zijn. De uitwendige nabijheid was  een  middel  voor  de  inwendige;  bovendien  concentreerde  zich  daar  het  Israëlitische kerkelijke leven, het godsdienstig gevoel werd bij elk in ‘t bijzonder krachtig opgewekten bevorderd door de gemeenschap. Is nu, daar God voor de Zijnen een God des heils is, in elke beroving van dat heil, in elk zwaar lijden een getuigenis tegen onze zonden, ene werkelijke verklaring van God, dat Hij ons van Zijn aangezicht verstoten heeft, opgesloten, dan is het onmogelijk, zo lang zulk een lijden voortduurt tot het volle bewustzijn van de gemeenschap met God en Zijne genade te komen. Even zeker als het onder het Oude Verbond het zwaarste onheil was, om van het heiligdom gescheiden te worden, evenzeer moest zulk ene door God teweeg  gebrachte  scheiding  meer  dan  elk  ander  onheil  de  betekenis  van  ene  werkelijke excommunicatie (uitstoting) hebben. Wanneer zelfs in zulk een toestand de vertroostingen Gods inwendig de ziel verkwikten, zo zouden toch het terugkeren tot den vollen vrede en tot volle vreugde eerst volgen bij het terugkeren tot het heiligdom. Uit het opgemerkte blijkt, dat de aanvechting, waarin zich de zanger bevindt, alleen wat den vorm betreft, hem eigenaardig is,  dat  wij  in  elk  zwaar  lijden  wat  de  hoofdzaak  aangaat,  ons  in  een  gelijken  toestand bevinden. Het meest overeenkomstig zijn die toestanden, in welke de Heere Zijne voelbare nabijheid ons onttrekt, de toestanden van inwendige dorheid en duisterheid, in welke Zijne gedaante in onze ziel verbleekt..

Men heeft deze woorden niet enkel van een verlangen naar God in het algemeen te verstaan, maar men heeft daarbij tevens te denken aan de middelen der genade, waardoor de Heere ons tot zich trekt. David, uitgesloten van het heiligdom, gevoelt zich beangst, als ware hij van God zelven uitgesloten. Wel verzuimde hij niet zich biddend naar het heiligdom te wenden (Psalm 3: 5), maar hij gevoelt het niettemin pijnlijk, hoe de weg, waar langs de gelovigen tot God gaan. versperd was. Daarmee bestraft hij de vermetelheid dergenen, die zorgeloos, ja euvelmoedig deze middelen der goddelijke genade verachten, als stond het in hun macht en aan hun welgevallen in ene ogenblikkelijke verheffing ten hemel te stijgen. De profeet bleef ook niet stilstaan bij de aardse beginselen, maar omdat hij wist, dat hij gene vleugelen had om naar den hemel te vliegen, bediende hij zich van den ladder, om tot God te komen.

God is van tweeërlei aard. Soms is Hij een verborgen en bedekt God: wanneer het geweten in een tijd  van aanvechting  gevoelt  de zonde of ander  leed,  hetzij geestelijk  of  lichamelijk, waaraan het met hart en gedachten vastkleeft, en zich met Gods genade en goedheid niet kan troosten. Die nu naar zulk een verborgen beeld van God oordelen, vervallen zonder enige redding in wanhoop en verdoemenis. Er is echter nog een ander, meer duidelijk beeld van God, namelijk het rechte beeld van den goedertieren, genadigen, barmhartigen, verzoenden God. Gelijk ook de zon van tweeërlei aard is. Ene andere kan zij genoemd worden, wanneer zij duister schijnt en met wolken bedekt is, en weer ene andere, wanneer zij schoon en helder aan den onbewolkten hemel schijnt. En indien nu iemand volgens het duistere beeld der zon, wanneer zij met wolken bedekt is, wilde oordelen, zo moest hij het daarvoor houden, als zou het nooit meer een heldere dag worden en er een eeuwige nacht zou komen. Nu is dit echter ene kunst, en wel in waarheid ene gouden kunst, dat men het er voor houden kan, dat, als de zon met wolken en nevelen bedekt, geen helder schijnsel van zich kan geven, zij toch door de wolken en nevelen kan heen breken, en weer helder en klaar voor de wereld kan schijnen. Zo doet hier de profeet, die in aanvechting is en zich opricht en de zon begeert te zien, wanneer zij door de wolken is heen gebroken; hij denkt in zijn hart aan een ander beeld, dan hem nu voor ogen staat. Hoewel zijn geweten hem verschrikt, allerlei kwaad hem dreigt en hij van twijfeling bijna neervallen zou, zo richt hij zich toch in het geloof op, houdt hij zich vast aan de hoop en vertroost hij zich zelven, dat God hem weer helpen zal en hem geven zal, dat Hij den godsdienst mag zien op de plaats, die God nis de enige op den gehelen aardbodem gesteld heeft..

Ook de Christen kent ene gemeenschap met God. Naar dien gaat zijn hart uit, in Hem vindt hij zijn hoogsten lust, zijn grootsten schat, in Hem heeft hij vervulling van al zijne geestelijke behoeften, het is hem goed, nabij God te zijn. Kan het anders? In Christus is hij tot God gebracht, is zijn van God vervreemd hart met God verzoend; in Christus levende, heeft het zijn leven, zijn rustpunt, zijne vreugd, zijne zaligheid in God. Door Christus van de zonde verlost  en  gereinigd,  naar  Gods  beeld  vernieuwd,  vindt  hij  in  dien  God  een  vergevend, genadig Vader, die in gunst op Zijn kind neerziet, en vindt dus ook als kind in de liefde, in den  gemeenzamen  omgang  met  dien  Vader,  in  het  wederkerig  vertrouwelijk  met  Hem verkeren zijn grootste geluk. In die gemeenschap gevoelt de arme zich rijk, de lijdende en bedrukte zich opgebeurd en getroost. En waar hij die gemeenschap mist, geef hem wat gij wilt, niets is in staat om hen dat gemis te vergoeden. Die gemeenschap, die op het gebied van het hart omgaat, want welk oog heeft den Onzienlijke hier beneden ooit aanschouwd-is dus ene geestelijke,  en als zodanig  onafhankelijk  van tijd  of plaats,  als zodanig  dus ook  niet onafscheidelijk verbonden aan het verkeren in Gods woning, het huis des gebeds. Nochtans ook  de  Christen  kan  en  moet  getuigen:  "Hoe  liefelijk  zijn  Uwe  woningen,  o  Heere  der heirscharen!" In dat huis der aanbidding, onder prediking, gebed en loflied was de Heere hem niet zelden meer nabij dan elders, openbaarde Hij Zich aan Zijne dienaren in den rijkdom Zijner  grootheid,  genade  en  trouw,  Zijner  vergevende,  heiligende,  vertroostende  liefde  in Jezus  Christus.  Ook  de  Christen  heeft  ogenblikken,  maar  al  te  veelvuldige  ogenblikken, waarin  hij  voor  zijn  besef,  zijne  innerlijke  ervaring  de  gemeenschap  met  God  mist,  en uitroept: "Gelijk het hert schreeuwt, enz." Weet gij wanneer? Als de tranen des lijdens, der verdrukking, des tegenspoeds hun ook dag en nacht tot spijze zijn; " als hij in zijn leden om zijne godsvrucht het voorwerp der bespotting is van hen, die God niet kennen; als het woord

der verzoeking tot hem komt: wat baat het hem nu, dat hij God heeft gevreesd?" Smartelijke ogenblikken dan vooral, wanneer hij zich te binnen brengt, hoeveel genot hij vroeger in de gemeenschap met God heeft gesmaakt, hoe goed het hem weleer was, met de schare der aanbidders op te gaan naar het huis des Heren, met ene stem van vreugde en lof in zijn binnenste. Maar dubbel smartelijke ogenblikken; wanneer hij dit gemis in betrekking brengt tot zijne zonde en schuld, zijne afwijkingen van Gods wegen. Deze, de zonde, toch is het in den grond alleen, die het besef van Gods nabijheid voor den Christen verstoort, die scheiding maakt tussen zijn hart en den heiligen God, welke zelfs in Zijne dienaren de zonde niet duldt, niet onbezocht laat. En als zij dan in het lijden, den tegenspoed, den smaad, die hen treffen, in den onvrede, die aan hun hart knaagt, de bittere vruchten plukken van hun dwaasheid en ontrouw, is het dan te verwonderen, dat droefenis hen aangrijpt, dat hun ziel zich in hen neder buigt, en door onrust geslingerd, de verlorene rust weer begeert.

4. Die tijd van scheiding wordt nu als ene eeuwigheid. Mijne tranen zijn mij tot spijs dag en nacht 1), ik kan noch eten, noch slapen, nacht en dag moet ik wenen; omdat zij uit mijne verbanning  van het  heiligdom het  besluit  trekken,  dat  ik  van God  verstoten ben,  en den gansen dag tot mij zeggen: Waar is uw God, wiens genade en gemeenschap gij te voren zo hoog hebt geprezen, en van wie gij meende, dat  Hij uwe zaak tot de Zijne gemaakt had (Psalm 71: 10 v.)?

1) Als men in grote treurigheid is, laat deze ons niet toe te eten, dan worden als het ware de tranen onze spijze; men eet en drinkt als het ware meer tranen, dan brood of andere spijze, gelijk David in Psalm 80: 6 zegt: "Gij spijst hen met tranenbrood en drenkt hen met tranen uit een drieling.".

Werden ook zulke spottende en honende redenen in David’s onmiddellijke omgeving niet luide uitgesproken, zo dromen zij toch uit het leger der vijanden (2 Samuel 17: 26) tot hem door en weerklonken uit hetgeen men hem bij zijn vluchten nageschreeuwd had (2 Samuel 16: 5 vv.) den gansen dag in zijne ziel voort; hij kon ze niet kwijt raken, zij hadden hem te diep in het hart gesneden.

Kent   iemand   uwer   dezen   toestand   bij   ervaring,   die   vreselijkste   aller   menselijke gewaarwordingen   van   den   menselijken   geest,   den   ontzettenden   strijd   der   ziel,   die ogenblikken, waarin de hechtste grondvesten des geloofs door den storm van twijfelingen geschud, schijnen te zullen wankelen en de ziel als in een kerker verkeert, waar volslagen duisternis heerst, waar het ongeloof met den uitgestrekten vinger naar de binnenkamers des harten gericht, de oude schimptaal doet horen: "waar is uw God, in wie gij roemde in de dagen uws voorspoeds? Waar is nu het bewijs, dat een enkele uwer gebeden werd gehoords één afgesmeekte zegen waarlijk werd beschonken? O gij, die van zodanige zielenstrijd weet, hebt gij te midden dezer afgrijselijke inblazingen van den boze wel aan dien Enige gedacht, die  even  als  gij  werd  verzocht?  Herinner  u  die  ontzettende  uitdaging,  die  eenmaal  de vlekkeloos heilige ziel van den Zoon des mensen doorvlijmde in het bangste uur van Zijnen vreselijken zielsangst: "Hij heeft het op den Heere gewenteld, dat Hij Hem nu uithelpe dat Hij Hem redde, dewijl Hij lust aan Hem heeft." (Psalm 22: 9.).

5. Ik gedenk daaraan, hoe men in het leger der vijanden met mij spotte, en stort mijne ziele uit in mij, bij de herinnering aan mijne vroegere vriendschap en gemeenschap met God, op welke men mij met honende woorden wijst, omdat ik placht heen te gaan onder de schare, de in machtigen optocht  voortgaande menigte naar  Uw heiligdom,  en gewoon was met  hen te treden naar Gods huis, met ene stem van vreugdezang en lof hen geleidende (2 Samuel 6: 4 vv. 14), onder de feest houdende menigte 1), de menigte die op gaat (Jes. 30: 29) om den Heere feest te houden (Leviticus 19: 30).

1) Hieruit blijkt wel David’s oprecht en diep innerlijke vroomheid. Want zeker het was hem tot een diepe smart, dat zijn zoon Absalom hem van den troon had gestoten, dat een Achitofel hem verraden had en hij aldus op listige wijze van kroon en scepter was beroofd, maar hij lijdt dit geduldig, dewijl hij weet, dat God rechtvaardig is, en hij dit om zijner zonden wille heeft verdiend, maar dit is hem de grootste smart, dat hij van het opgaan naar Sions tente is verstoken, en dit een bewijs voor hem moest zijn van Gods toorn. Zeker, bij klemt zich aan zijn God vast; op hope tegen hope, maar het zichtbare bewijs is het aannemen van offer op Zions berg, mist hij. Een heilig heimwee verteert zijne ziele, een heilig heimwee om weer op te gaan naar het heiligdom, om daar den Heere te zien en daar van Hem te vernemen, dat zijne zonde is verzoend en zijn schuld is vergeven.

6. Maar wat buigt gij u neer, o mijne ziel! en zijt onrustig in mij? alsof die zegen u voor altijd ontnomen ware? hoop, vertrouw op God, want ik zal hierna, al weet ik ook nu nog niet wanneer, Hem nog weer loven voor de verlossingen Zijns aangezichts, wanneer Hij zich weer in genade tot mij keren zal.

Hier  schijnt  David  krachtig  met  de  smart  te  worstelen,  om niet  onder  de  beproeving  te bezwijken. Maar laten wij wel opmerken, dat de strijd hevig en hard geweest is, voordat hij als overwinnaar te voorschijn trad, ja, dat hij niet slechts één aanval of strijd heeft moeten doen, maar dat hij meermalen tot nieuwen strijd is gedwongen. Het is niet te verwonderen, dat hij zo hevig beroerd werd, waar hij geen enkel bewijs van Gods gunst ontving. Verder, David stelt zich hier aan ons voor als in twee delen verdeeld. Voorzover hij nu door het geloof op de belofte Gods zich liet  neerzinken,  verheft  hij zich tegen de aandoeningen  van zijn vlees, gewapend door den Geest met onverwinnelijke kracht, zodat hij ze onderdrukt en tegelijk zijne weekheid kastijdt. Doch ofschoon hij den strijd voert met Satan en de wereld, strijdt hij toch niet recht of open met hen, maar kiest eerder zich zelven als een tegenpartij uit. En zeker, dit is de beste manier van Satan, om te overwinnen. dat hij ons niet van buiten aanvalt, maar met ons eigene aandoeningen van binnen den strijd aanbindt. En wel op te merken is het, wat David hier belijdt, dat zijne ziele zich terneder buigt. Want wanneer onze zwakheden ons als een vloed overstelpen, dewijl we reeds menen, dat het met ons geloof gedaan is, overwonnen door de vrees alleen, durven we den strijd niet  beginnen. Zo dikwijls deze ongestalte ons bekruipt, moge het ons in de gedachte komen, dat het de gewone kracht der vromen is, dat de eigen aandoeningen de overhand hebben en voornamelijk er toe bijdragen, dat de strijd met wantrouwen gevoerd wordt.

Als ik mij zelven afvraag: Waarom zijt gij verslagen, o mijne ziel! dan schaam ik mij over hetgeen ik zou willen antwoorden; want al ontviel u alles, o mijne ziel, gezondheid, goederen,

invloed, vrienden; betrekkingen, hebt gij dan niet een Vader, een Vriend, een Voorspraak, een Trooster, een woonstede in den hemel?

Alle beweging streeft naar rust. Het is haar doel en haar einde. David zoekt zijne rust in God, doen wij dit ook! Wij zien, hoe in hem al de beraadslagingen, die in de binnenkamers der ziel worden gevoerd, eindigen met de ziel tot rust te brengen, zodra maar het geloof aan al de tegenwerpingen, die zich opdoen, het zwijgen kan opleggen, dan zijn wij zeker, wat ons ook wedervare, van een toevluchtsoord en ene veilige verberging in elke nood en in elk bezwaar.

Merk op, dat men hebben moet, wanneer ons in de ure van den nood gegeven zal worden en onze ziel zal worden gesterkt. Hoe meer wij in goede dagen ons welbehagen hebben in ‘s Heren huis en in de volheid Zijner genade, des te moediger zal zich in den nacht van ellende Zijn aangezicht aan ons vertonen; want er is geloof aanwezig en uit het geloof komt de dorst, en uit den dorst het noodgeschrei, en daaruit geduld en hoop..

In het huis Gods is het onafgebroken feest; daar wordt niets eindigs gevierd; het bestendig feest  is  het  koor  der  Engelen;  Gods  aangezicht,  door  allen  aanschouwd,  is  de  vreugde, waaraan   niets   ontbreekt.   Van   deze   eeuwige   en   onafgebroken   feestviering   ruist   een welluidende en liefelijke klank tot in de oren onzer harten over, wanneer de wereld zo niet overstemt. Terwijl wij wonen in deze hutte, en Gods wonderen beschouwen in de verlossing der gelovigen, wordt het oor getroffen door een klank dezer feestviering en het hart heen gelokt naar de waterbeken. Maar dewijl hier beneden de ziel bezwaard is met het sterfelijke lichaam, en de aardse hutte het verstrooid gemoed belemmert, zo lang wij nog uitwonen van den Heere (2 Kor. 5: 6), zo vinden wij daar eerst vreugde en hebben hier nog veel te zuchten. Reeds hadden wij ons verkwikt aan deze inwendige zoetheid, reeds hadden wij met het oog des geestes, ofschoon slechts tijdelijk, iets onvergankelijks aanschouwd; waarom bedroeft gij u en zijt  onrustig? Omdat  ik nog daar niet  ben, waar deze zoetheid is, die ik als in het voorbijgaan heb geproefd...kan ik dan daar ongestoord drinken uit de bron? Heb ik dan daar gene ergernis te vrezen, Ben ik daar veilig tegen alle begeerlijkheden, die reeds overwonnen zijn? Maar hij beantwoordt zich zelven: Hoop op God; sla uwe woning op in hope, want de hope, die men ziet, is gene hoop, maar wanneer wij hopen, wat wij niet zien, wachten wij op Hem met geduld.

7.

II. Vs. 7-12. Maar nog is de kracht der aanvechting door zulk ene toespraak in David’s ziel niet  gebroken,  zijne  smart  verheft  zich  integendeel op  nieuw.  Daar  hij een  leven  rijk  in ervaring achter zich heeft, zo is er voor hem ene hoogte, waarop hij kan stijgen, om van daar een vrolijken blik te slaan in hetgeen hem wacht. Door steeds vernieuwd gebed en openen des harten voor God waarden ten tweeden male de stormachtige golven van zijne borst tot rust gebracht.

7. O mijn God! hoewel ik zo even tot vertrouwend opzien tot U mijn hart tot rust zocht te brengen, mijne ziele buigt zich neer in mij, en blijft bedroefd; daarom gedenk ik, daar ik van de hoop op de toekomst mij tot de herinnering aan het verledene wend, Uwer en bepaal al

mijne aandacht tot de genade en barmhartigheid, van welke Gij mij zo vele bewijzen gegeven hebt, of het mij mocht gelukken door het denken aan U en de genadige ondervindingen, die ik in Uwe gemeenschap gemaakt heb, de smart te overwinnen, die ik ondervind wegens hetgeen ik nu gevoel. Ik gedenk Uwer uit het land van gene zijde van den Jordaan, en Hermon, uit het klein  gebergte  in  Gilead,  maar  ik  mij  thans  bevind  en  dat,  ondanks  zijne  romantische schoonheid (Numeri 21: 30 ), niets betekent bij Uwen heiligen berg Zion.

"Mijn  God!"  Wie  zal  het  durven  zeggen  tot  den  Schepper  van  de  einden  der  aarde,  de Majesteit des hemels? Een balling, een pelgrim, een verworpene; een man versmaad, veracht, beschimpt;  ene  ziel  nedergeslagen  en  verontrust.  Hij durft  het.  Met  wat  recht? Van  het verbond.

8. Ja bedroefd is mijne ziel in mij. De afgrond der ellende, die Gij over mij uitstort, roept tot den  afgrond,  bij het  gedruis  Uwer  watergoten  1);  het  gaat  in  mijne  ziel als  in  dit  wild romantisch, door vele afgronden en watervallen doorsneden land; al Uwe baren 2) en Uwe golven zijn over mij heengegaan, als over het geslacht, dat Gij in den zondvloed verdelgde (Genesis 7: 11).

1) Er is in de bergen van Gilead, aan gene zijde van den Jordaan, een land met vele wonderen der natuur. Doch-wat zijn de schoonste heerlijkheden der natuur voor ene ziel, die weet, dat hij van ‘t heiligdom Gods verdreven is? De heerlijke natuur rondom haar, met de waterbeken, waar woedende de ene stroom den anderen schijnt ter hulp te roepen, wordt voor haar slechts een beek van ongeluksbronnen, die over haar losgebarsten zijn. Wanneer een hart zeer treurig is, trekt ook de schoonste natuur een rouwkleed aan, en wederom, wanneer een hart zeer verheugd is, kan het eenvoudigste veld tot vreugde en gejuich stemmen..

2) Het is duidelijk, dat de dichter hier weer optreedt als de type van den Christus Gods. Want ja, David had op machtige wijze ervaren, dat de Heere zijn ziele kastijdde, dat des Heren hand aan de ene zijde zwaar op hem drukte, maar kon David zeggen, dat al de golven en baren van Gods toorn over hem waren heen gegaan? Neen, wat David ondervonden had, was nog slechts een enkele golf, een enkele baar en door die enkele golf reeds al dat treuren en zuchten. Als David al de baren over zich had voelen heengaan, dan was hij weg geweest. Dit had hij niet kunnen doorstaan. Slechts Eén, de Christus Gods, kon al de golven en baren van Gods toorn op Zich doen aankomen. En Hij heeft dit gedaan. Hij heeft het ervaren, wat het betekent, dat al die golven over zijn tot zonde gemaakt hoofd zijn gegaan. Zij hebben zich een ogenblik boven Zijn hoofd gesloten, maar Gode zij dank, zij hebben Hem niet voor eeuwig kunnen omsluiten. Op den derden dag, na den bangen Vrijdag, is Hij heerlijk te voorschijn getreden als een Held, die overwonnen heeft.

9. Maar te midden van zulk een lijden gedenk ik Uwer, en ik gevoel dan Uwe vertroostingen en de opgewektheid tot gebed. De HEERE zal des daags Zijne goedertierenheid gebieden, zal zorgen, dat zij den gansen dag mij staande houden en des nachts zal Zijn lied bij mij zijn, zal ik mij, door hetgeen ik op nieuw van Zijne goedheid ondervind, mij tot Zijnen lof opgewekt gevoelen.  Het  gebed  zal in  mij zijn  tot  den  God  mijns  levens,  tot  God,  wie  mijn  leven

toebehoort,  die  het  beschermt  en  bewaart,  en  die  het  uit  den  dood,  waarin  ik  schijn overgegeven te zijn, kan opwekken.

Onmiskenbaar wordt hier gedoeld op het "dag en nacht" in vs. 4; tegenover de voortdurende smarten van den zanger daar worden hier gesteld de vertroostingen Gods, die dag en nacht voortduren. Dienvolgens is het slechts een merismos (verdeling op de verschillende leden van het  vers),  wanneer  de  goedheid  aan  den  dag,  gezang  en  gebed  aan  den  nacht  worden toegewezen; de zin is: bij dag en bij nacht zendt de Heere Zijne goedheid en geeft Hij mij aanleiding Hem ter ere te zingen en tot Hem te bidden (vgl Psalm 92: 3). De diepte roept hier wel tot de diepte, doch het geloof zinkt er in weg; gij ziet, hoe het telkens het hoofd boven water steekt.

9. Maar te midden van zulk een lijden gedenk ik Uwer, en ik gevoel dan Uwe vertroostingen en de opgewektheid tot gebed. De HEERE zal des daags Zijne goedertierenheid gebieden, zal zorgen, dat zij den gansen dag mij staande houden en des nachts zal Zijn lied bij mij zijn, zal ik mij, door hetgeen ik op nieuw van Zijne goedheid ondervind, mij tot Zijnen lof opgewekt gevoelen.  Het  gebed  zal in  mij zijn  tot  den  God  mijns  levens,  tot  God,  wie  mijn  leven toebehoort,  die  het  beschermt  en  bewaart,  en  die  het  uit  den  dood,  waarin  ik  schijn overgegeven te zijn, kan opwekken.

Onmiskenbaar wordt hier gedoeld op het "dag en nacht" in vs. 4; tegenover de voortdurende smarten van den zanger daar worden hier gesteld de vertroostingen Gods, die dag en nacht voortduren. Dienvolgens is het slechts een merismos (verdeling op de verschillende leden van het  vers),  wanneer  de  goedheid  aan  den  dag,  gezang  en  gebed  aan  den  nacht  worden toegewezen; de zin is: bij dag en bij nacht zendt de Heere Zijne goedheid en geeft Hij mij aanleiding Hem ter ere te zingen en tot Hem te bidden (vgl Psalm 92: 3). De diepte roept hier wel tot de diepte, doch het geloof zinkt er in weg; gij ziet, hoe het telkens het hoofd boven water steekt.

10.  Ik  zal  in zulk  een gebed,  waarin ik  Hem mijnen nood  klaag,zeggen tot  God:  Mijne steenrots, onwankelbare grond, waarop ik sta! Waarom vergeet Gij mij? waarom ga ik a) in het zwart, in rouwgewaad, van wege des vijands onderdrukking?

a) Psalm 35: 14; 38: 7; 43: 2.

"Ziet, hij bidt," dat is voldoende om in een ogenblik de kansen van den krijg te doen verkeren en een loeiende storm in ene grote stilte te doen overgaan..

10. Ik zal in zulk een gebed, waarin ik Hem mijnen nood  klaag, zeggen tot God: Mijne steenrots, onwankelbare grond, waarop ik sta! Waarom vergeet Gij mij? waarom ga ik a) in het zwart, in rouwgewaad, van wege des vijands onderdrukking?

a) Psalm 35: 14; 38: 7; 43: 2.

"Ziet, hij bidt," dat is voldoende om in een ogenblik de kansen van den krijg te doen verkeren en een loeiende storm in ene grote stilte te doen overgaan..

11. Onmogelijk toch is het in zulk een toestand te blijven, ik zou moeten omkomen. Met enen doodsteek in mijne beenderen honen mij mijne wederpartijders; deze smart, die ik lijd, is als een zwaard, dat door mijne ziel gaat en haar ten dode toe wondt (Luk. 2: 35), als zij den gansen dag tot mij zeggen: Waar is uw God? (vs. 4)

De  menselijke  ziel wordt  door  den  Boze  als  het  ware  tot  ene  werkplaats  gebezigd,  om duizenderlei soorten van wanhoop voort te brengen. En het is niet zonder reden daarom, dat David na een hevigen strijd met zich zelven tot een gebed de toevlucht neemt en God als een getuige zijner smart aanroept..

12. En wel zouden zij recht hebben, wanneer het alzo bleef; maar neen er zal redding komen. Wat buigt gij u neer, o mijne ziele! en wat zijt gij onrustig in mij, alsof het steeds zo moest blijven? Hoop op God, verwacht Zijn tijd, want ik zal Hem nog loven, als ik uit al mijne noden  gered  ben;  Hij  is  de  menigvuldige  Verlossing  mijns  aangezichts,  dat  nu  nog  van schaamte rood en van treurigheid gebogen is, en Hij is mijn God; dit weet, dit gevoel ik, Hij heeft mij niet verstoten, het geloof verheldert zich, en getuigt dat ik nog altijd zijn kind ben, al slaat ook de Vaderhand.

In vs.  6  sprak David van de verlossingen van Zijn aangezicht, dat  over hem lichten zou (Numeri 6: 24 vv.), hier zegt hij: verlossing mijns aangezichts, -d.i.: Hij zal mij zo helpen, dat ik het zien en mijn nu treurig aangezicht er vrolijk door worden zal.

Laat ons leren buitengewonen twijfel en vrees te beteugelen. Wend  de belofte eerst op u zelven, en dan op God. Bedenk, dat Hij eeuwig leven aan Zijne gelovigen beloofd heeft en zeg dan: Hoewel ik Zijne hand opgeheven zag, als het ware om mij te vernietigen, toch zal ik van die zelfde hand redding wachten "want ik heb Zijn woord, waardoor Hij zich verbonden heeft, mij te redden, wanneer ik geloof." Dat is een gaan leunen of een overplaatsen van de ziel op vrije genade. Wij willen de orde Gods dikwijls omkeren, maar David geloofde eerst Gods goedheid en zag die daarna (Psalm 27: 13)..

De hoop is gelijk aan de zon, welke, als wij naar haar toegaan, de schaduw van onzen last achter ons werpt.

Deze Psalm is een der lievelingspsalmen van de Frans-Gereformeerde kerk geworden en was het lievelingslied van koning Hendrik II van Frankrijk.

De Psalm levert het bewijs, hoe men met God tegen God moet worstelen, met Zijne genade tegen de wet, die het vonnis velt, hoe men de onrust onder den vloek der wet voor den Heere moet uitstorten, zich schuldig voor God belijden en toch vasthouden aan de hope, dat God onzen God blijven, en Zijnen zegen ons schenken zal..

David beschouwt zijn God als zijn hoogste goed, op Hem bad bij zijn hart gezet en besloten Hem te kiezen tot zijn deel in leven en sterven. Hij had zijn anker in de rots der eeuwen vastgeklonken en kon elke storm trotseren..

"Mijn God!" Zo lang maar dat woord het "amen" is van elke geloofsbeproeving, behoeven wij voor gene voorbijtrekkende wolk, hoe duister ook op het ogenblik zelf, bedacht te zijn. Het "mijn  God"  toont  aan,  dat  de  twee  hulpmiddelen.  die  David  heeft  aangegrepen,  niet  te vergeefs zijn beproefd-het geloof en het gebed hebben de wolk, die over hem hing, in rijken, overvloedigen zegen zich doen ontlasten..

Leg millioenen gouds, onberekenbare inkomsten, uitgebreide goederen, tronen en kronen in de weegschaal, en een arm, nietig mensenkind legt er met winst zijnen God tegenover.
PSALM 43.

AANROEPING VAN GOD, DEN HOOGSTEN RECHTER.

De voor ons liggende Psalm, naar welks eerste woord (Judica, = Richt) de vijfde Zondag in den vastentijd zijnen naam heeft, staat in zo nauw verband tot den vorigen, dat hij minstens als  een  korter  lied  van  dezelfden  toon,  van  dezelfden  dichter  en  uit  dezelfden  tijd  te beschouwen is, wellicht zelfs moet gehouden worden als een gedeelte, dat tot den vorigen behoort of ene overzetting er van is. Nemen wij hem, daar eerst hier des zangers klacht, overgave en hoop door bijgevoegde vertrouwende bede volkomen worden, in den laatsten zin, dus als een gedeelte, dat tot den vorigen Psalm behoort, zo is de gang der gedachten de volgende:

III.  Vs.  1-5.  Nog  eens  wordt  in  David’s  ziel  de  smart  levendig,  die  zich  in  een  sterk hulpgeschreeuw openbaart:  hij bidt,  dat  de God Zijner  sterkte hem tegenover  zijne boze vijanden bijsta en hem terugvoere tot het zo innig door hem beminde heiligdom; nog eens onderdrukt hij de onrust in zijn hart, met zich hetzelfde toe te roepen, dat reeds tweemalen zijne kracht betoond heeft.

1. Doe mij recht, o God! want nu lijd ik onrecht, en twist Gij mijne twistzaak; bevrijd mij van het  ongoedertieren volk,  dat  in het  geheel geen  piëteit  ten opzichte van Zijnen wettigen koning kent, van den man des bedrogs en des onrechts.

Men zou daaronder den met Absalom verbondenen Achitofel kunnen verstaan, voor wiens listigheid David in ‘t bijzonder vreesde, en wiens trouweloosheid hem boven alles smartte (2 Samuel 15: 12, 31; 16: 20 vv. Psalm 41: 10); deze had echter zeker ten tijde van het ontstaan van dezen Psalm zijn einde wel reeds gevonden (2 Samuel 17: 23); het zou dan moeten zijn, dat men in David’s leger van zijn einde nog niets geweten heeft..

2. Tot U neem ik mijne toevlucht; want Gij zijt de God mijner sterkte; Gij alleen kunt mij uit dezen mijnen nood redden. Deze is zo groot, dat ik wenend moet klagen: waarom verstoot Ga mij dan? 1) waarom ga ik steeds a) in het zwart, van wege des vijands onderdrukking?

a) Psalm 35: 14; 38: 7; 42: 10.

1)  Dat  was  ene  misvatting,  want  God  heeft  nooit  een  dergenen  verstoten,  die  op  Hem vertrouwden wat treurige gedachten zij ook mogen gehad hebben van hun eigen toestand. He is onmogelijk om de kracht van de vijanden der Kerk te rijmen met de almacht van den God der Kerk; maar die dag zal het raadsel oplossen, wanneer al Zijne vijanden zullen gesteld worden tot ene voetbank Zijner voeten..

3. Zend dan, nadat Gij mij zo diep verootmoedigd hebt, als enen enkel om mij te geleiden, Uw licht en Uwe waarheid 1) neer, Uwe liefde en trouw, die zich aan mij vernieuwt (57: 4), dat die mij leiden; dat zij mij als bij de hand nemen en uit mijn treurigen en verlaten toestand uitvoeren, en brengen tot den berg Uwer heiligheid, tot Zion (Psalm 15: 1, 24: 3) en tot Uwe woningen, die zich daar bevinden; want daarheen verlang ik meer, dan naar het op dien berg gelegen koninklijk paleis.

1)  Geen  beteren  leidsman  kunnen  wij  hebben  dan  God,  Zijn  licht,  Zijne  waarheid,  Zijn dierbaar en kostbaar woord. Maar wie leidt u, o ziel? Uwe vleselijke gezindheid, uwe lusten? maar die leiden ten verderve.

David was verstoken van het opgaan naar de tente op Zion. Daardoor ook van het den Heere vragen om raad door middel van de Uriem en Tummim, die verborgen was in den Efod van den Hogepriester. Toen hij eenmaal na de verwoesting van Ziklag niet  wist, wat hij doen moest, riep hij Abjathar, om met den Efod te komen, en daarom met de Uriem en Tummim. En door middel daarvan wist hij, dat hij de Amalekieten mocht vervolgen.

Maar nu mist hij ook die Goddelijke uitspraak, en daarom is het hem behoefte, dat de Heere zelf hem den weg bekend make, Zijn wil openbare en smeekt hij: "Zend Uw licht en Uwe waarheid neer!"

4. En maak Gij het mij alzo mogelijk, dat ik weer als vroeger inga tot Gods altaar, waar men U  dagelijks  offeranden  brengt  (Leviticus  6:  12),  tot  den  God  der  blijdschap  mijner verheuging, den God die mijne zaligheid, maar hier in mijne ballingschap zo verre van mij is (Psalm 42: 2 ), en U met de harp love, o God, mijn God 1), voor al het goede, dat Gij ooit mij bewezen hebt, en door zulk een terugvoeren op nieuw mij bewijzen zult.

1) Welke zoetere klanken kan de muziek voortbrengen, dan deze vier woorden: "O God, mijn God!" God door het geloof te kennen, te bezitten, is de hemel der harten. Daarin ligt ene volheid van zegeningen..

5. Wederom (Psalm 42: 6, 12) moet ik mij zelven toeroepen: wat buigt gij u neer, o mijne ziel! Van waar dat gij nog zo weinig vertrouwen hebt op de vervulling van uwen ernstigen wens, en wat zijt gij onrustig in mij, als zou de verhoring der bede voor altijd uitblijven? hoop op God, wacht op Hem, die Zijnen tijd en Zijn uur kent; want ik zal Hem zeker nog eens loven,  omdat  Hij  mijne  bede  heeft  gehoord;  Hij  is  de  menigvuldige  verlossing  mijns

aangezichts, en mijn God. Ik wacht Zijne hulp en die zal zeker komen, al moet ik nog een tijd naar dien zegen wachten.

De  juichende  vreugde,  welke  de  zanger  gevoelt  in  de  hoop  op  het  wederzien  van  het heiligdom,  is  en  blijft  een  heerlijk  voorbeeld  voor  elk  feest  der  nieuw  Testamentische gemeente en voor de voorbereiding om eeuwig in Zijn huis te blijven..

Door  Christus,  ons  altaar  en  onze  offerande,  kunnen  wij  hier  vreugde  in  God  vinden, waarvoor  wij Zijnen naam zullen zegenen en prijzen; evenwel zien wij naar dien tijd uit, wanneer God, onze hoogste vreugde, aan onze zorgen een einde en ons geluk zal volkomen maken..

Het hoogste verlangen van den Christen is, als dat van den profeet in droefheid, zowel van zonde als van zorg verlost te worden, om in den weg der gerechtigheid onderwezen te worden door het licht der hemelse wijsheid, dat van het aangezicht van Jezus Christus schijnt, om de volheid der beloften te zien in Hem, die de waarheid is, en door dit licht en door die waarheid geleid te  worden van het  land dezer vreemdelingschap tot  den heiligen heuvel, en tot  de woningen van het recht in het Nieuwe Jeruzalem..

PSALM 44.

TREURIGE TOESTAND EN GEBED DER HEILIGEN.

1. Ene onderwijzing, voor den opperzangmeester (Psalm 4: 1. 1 Kronieken 25: 31 ), onder (van) de kinderen van Korach (Psalm 42: 1).

Evenals het is met Psalm 42 en 43 ten opzichte van Psalm 63, dat daar een Korachietisch zanger zich met zijnen koning verenigt, en één hart en ene ziel met hem blijkt te zijn, zo is het ook met Psalm 44, ten opzichte van Psalm 60; door dien wordt het duidelijk, onder welke omstandigheden deze ontstaan is. Er bestaat alleen onderscheid in de wederkerige betrekking in zo verre, dat, terwijl Psalm 42 en 43 een nagalm van Psalm 63 is, en alzo wat den tijd aangaat, later, de Korachietische Psalm 44 daarentegen den Davidsen Psalm 60 voorafgaat, de eerste te midden der ellende gehoord wordt, terwijl de tweede dadelijk bij het aanbreken van den morgen na de diepe duisternis van den middernacht klinkt. (2 Samuel 8: 13 Aanm).

Toen David ongeveer in het tweede tiental jaren zijner regering (1055-1045 v.C.) hoog in het noorden van zijn rijk tegen de Syriërs streed, waren de Edomieten, die van een punt des tijds, dat hun gunstig scheen, gebruik maakten, van het zuiden af in Juda gevallen; zij hadden een groot bloedbad in het van troepen ontblote land te weeg gebracht, vele gevangenen gemaakt en waren reeds op het punt om tot aan Jeruzalem door te dringen. Alle tot hiertoe door David verkregene gunstige gevolgen, die aan het rijk die uitbreiding moesten geven, welke daarvoor door  Gods  beloften  bepaald  was  (Genesis  15:  18.  Deuteronomium 1:  7;  11:  24)  waren hierdoor weer twijfelachtig gemaakt. In dezen tijd van nood, brengt in de plaats van den koning, die van zijne hoofdstad afwezig is, een Korachiet, die de gave der Psalmdichting bezit,  het  klaag-  en  hulpgeschrei  des  volks  voor  de  oren  des  Heren,  en  houdt  Hem  in

trapsgewijzen voortgang der gedachten,  de volgende stukken voor: Gij hebt ons te voren geholpen (vs. 2-4); gij kunt ons ook nu helpen (vs. 5-9); Gij helpt ons echter niet, maar geeft ons aan de macht onzer vijanden over (vs. 10-17); en toch is het niet de schuld van onzen afval van U, waarom wij bezocht worden (vs. 18-23), spoed U daarom en trek U onzen nood aan (vs. 24-27).

2.

I. Vs. 2-4 De zanger begint met ene herinnering, hoe God te voren aan Zijn volk genade bewees;  eenmaal  verdreef  Hij  onder  Mozes  en  Jozua  de  Kanaänietische  volken  uit  het beloofde land, en heeft Hij de kinderen Israël’s in hun erve gesteld.

2. O God! wij hebben het met onze oren gehoord 1), wat Gij ten tijde van Mozes en Jozua gedaan hebt (Psalm 90: 16), onze vaders hebben het ons verteld 2), door de overlevering, die zich van geslacht tot geslacht voortplantte (Exodus 10: 2. Richteren 6: 13); Gij hebt een werk, wonderbaar groot, gewrocht in hun dagen, in de dagen van ouds.

1) Dit vormt de tegenstelling tegen hetgeen zij nu met hun ogen zagen (Psalm 48: 9).

Dit is geen pleonasmus, maar ene emphasis.

2) Dat was de schone bezigheid der grijsaards in Israël, Gods daden onsterfelijk te maken onder hun volk, dat als in een onafgebrokene keten de herinnering daarvan voortging van eeuw tot eeuw (Psalm 78: 3 vv.)..

De levendige verkondiging der door de vaderen in vroegeren tijd ondervondene uitreddingen door God, wekt in aanwezig zijnde smarten het geloof op aan het steeds gelijke Godsbestuur, de hoop op Zijne ook nu nabij zijnde komst ter redding, en de bede, om spoedige hulp uit den drukkenden nood en tegen het dreigend gevaar. (Vergelijk Habakuk. 3: 2. 2 Kronieken 20: 7

3. Gij hebt de heidenen met Uwe hand uit dit land, dat wij thans bewonen, uit de bezitting verdreven,  maar  hen  lieden,  onze  vaderen  a)  geplant;  Gij  hebt  de  volken  geplaagd, verbrijzeld, hen lieden daarentegen doen voortschieten.

a) Exodus 15: 17. Psalm 80: 9. 2 Kronieken 20: 7.

4. Want zij hebben het land niet geërfd door hun zwaard, en hun arm heeft hun geen heil gegeven; maar Uwe rechterhand 1), en Uw arm, en het licht Uws aangezichts 2) (Jozua 24: 11 vv. Deuteronomium 9: 4 vv.), omdat Gij een welbehagen in hen hadt3); het was dus alleen Uw heilige raad en Uwe goddelijke genade.

1) De rechterhand is het beeld van het dadelijk met kracht ingrijpen, de bepaald doorzettende kracht, even als het "licht des aangezichts" beeld is van Zijne genade, die al het donkere verlicht..

2) Zo  lang de natuur nog ene opening ziet,  zoekt  zij daardoor te worstelen en Gode te ontroven wat Godes is. En toch is God zo lang bezig met ons te leren, totdat men zijn alles als schoolgeld geeft, en Hem in alle dingen alleen in de ere geeft; want al deelt Hij ook alles met ons, Zijne wijsheid, Zijne kracht, Zijne liefde, zo behoudt Hij toch dit ene, Zijne eer voor Zich, en heeft Hij niet eerder een welbehagen in ons, voordat wij belijden: "Uw rechterhand, Uw arm en het licht van Uw aangezicht hebben het gedaan..

3)  De  profeet  stelt  hier  in  den  persoon  van  Abraham  niet  enige  waardigheid,  of  enige verdienste bij zijne nakomelingen,  waarom God zo goedertieren met hen heeft gehandeld, maar  alles  schrijft  hij  toe  aan  het  welbehagen  Gods,  hetwelk  genomen  schijnt  uit  het medegetuigenis van Mozes: Niet dewijl gij meer zijt dan andere volken of voortreffelijker heeft God u uitverkoren, maar dewijl Hij uwe vaderen heeft verkoren (Deuteronomium 4: 3). Doch ofschoon hier nu in het bijzonder melding gemaakt wordt van het land Kanaän, heeft toch  de  Profeet  in  het  algemeen  het  beginsel  aangegeven,  waar  om  God  zich  heeft verwaardigd dit volk als Zijne kudde aan te nemen. En zeker, hier is de bron en oorsprong der Kerk,  namelijk  de  genadige  liefde  Gods;  en  met  welke  weldaden  God  Zijn  Kerk  ook begunstigt, zij vloeien allen uit dezelfde bron. Daarom, dat we verzameld zijn tot de Kerk, dat wij begunstigd en beschermd worden door de hand Gods, de oorzaak moet niet anders dan bij God  gezocht  worden.  En  nu  wordt  hier  niet  over  de  gemene  goedertierenheid  Gods gehandeld, die zich uitstrekt tot het ganse menselijk geslacht, maar het uitverkoren volk wordt van de overige wereld onderscheiden en om misverstand te voorkomen, alles tot het louter welbehagen Gods teruggebracht..

5.

II. Vs. 5-9.  Hierop houdt  de heilige zanger zich zelven en de Israëlitische gemeente, tot opwekking van geloofsvertrouwen, de waarheid voor, dat de God der vaderen ook hun God en Koning was, en hen, als zij hun vertrouwen op Hem en niet op hun eigene kracht stellen, even goed als de vaderen de overwinning over hun vijanden schenken zou. In dit vertrouwen begint hij dan ook reeds nu zijn triomflied.

5. Gij zelf zijt ook in deze tegenwoordige dagen mijn Koning, o God! gebied de verlossingen Jakob’s 1), laat diezelfde daden der redding weer aanschouwd worden (Habakuk. 3: 2).

1) De dichter heeft den Heere gewezen op Zijn welbehagen, waardoor Israël op eigen erve gesteld is, en het land verlost is uit de hand der Heidenen. Maar ziet, nu dreigt weer de vijand, nu loopt Israël ogenschijnlijk weer gevaar, om uit zijn land verdreven te worden. En het is daarom, dat hij God zijn Koning, zijn theocratisch Koning noemt, die een Opperbevelhebber is  over  Zijn  volk,  opdat  Hij  ook  nu  uit  kracht  van  Zijn  welbehagen  de  reddende  en verlossende hand over Zijn volk uitstrekke.

6. Door U zullen wij, wanneer Gij U weer genadig tot Uw volk keert, onze wederpartijders met hoornen stoten (Deuteronomium 33: 17. 1 Koningen 22: 11); in Uwen naam 1) zullen wij vertreden, die tegen ons opstaan.

1) Door U en in Uwen naam hebben dezelfde kracht, en de dichter wil er mede zeggen, dat dan alleen het  volk en hij met  zijn volk als overwinnaars zullen zegevieren, als God,  de Heere, mede optrekt, ja, de Heere God aan de spits treedt van Israël’s legerscharen. De dichter vertrouwt niet op zijn kracht, niet op spies en rondas, maar enkel en alleen op den Heere, op de mogendheden van zijn God.

7. Want de geschiedenis van vroegeren tijd leert genoeg, waar alleen kracht ter overwinning te vinden is-ik vertrouw niet op mijnen boog, en mijn zwaard zal mij niet verlossen, mij geen heil verschaffen.

8. Maar Gij, Gij de almachtig God, verlost ons van onze wederpartijders, en Gij maakt onze haters beschaamd (Psalm 20: 8), te schande.

9. In God roemen wij den gansen dag, dat Hij onze hulp en sterkte is, en Uwen naam zullen wij loven in eeuwigheid, als aan welken alleen de ere toekomt voor al het heerlijke, dat door en bij ons geschiedt. Sela (Psalm 3: 3).

Ieder lid der kerk zoekt hulpe bij God als den koning. Zij weigeren alle zelfvertrouwen; zij hebben niets om in te roemen, dan in hun betrekking op God..

De Psalm zweeft hier op de liefelijke hoogte en lof en roem, van welke hij nu tot bittere klachten afdaalt..

Dit is het oprecht geloof der kinderen Gods en dat een uitnemenden zegen met zich voert. Zulk een door God gewerkt vertrouwen verrukt in bange tijden het hart, het stort moed en kracht in de ziele uit, het verdrijft de vrees, en doet het hart in het gebed aanhouden bij den troon van God..

10.

III.  Vs.  10-17.  Maar  in  welk  een  schreeuwende  tegenspraak  met  die  hier  neergelegde waarheid des geloofs. en dit geopenbaard geloofsvertrouwen, is de werkelijkheid, gelijk die nu is! Israël is geslagen door zijnen aartsvijand, het gehate en wraakzuchtige Edom, alsof God niet  meer  in  ons  midden  ware;  velen  zijn  verslagen,  anderen  voor  een  spotprijs  in gevangenschap verkocht: de naburen spotten en honen, de heidenen zelfs in de verte maken een spreekwoord van het uitverkoren volk; niets dan ellende en smaad overal?

10. Maar, hoewel wij alleen op Uwen naam vertrouwen en U alle eer geven, nu hebt Gij ons a) verstoten en te schande gemaakt, dewijl Gij met onzen krijgsheiren niet uittrekt b) 1) om die als Koning der overwinning tot de zege te leiden.

a) Psalm 60: 3; 74: 1; 89: 39; 108: 12. 5: 24. Psalm 60: 12.

1)  De  dichter  beschrijft  hier  de  nederlaag  door  de  Edomieten  zijn  volk  toegebracht.  Hij schrijft dit niet toe aan iets, dat bij het volk moet gezocht worden, maar hieraan, dat de Heere

niet  met  Zijn  volk  is  opgetrokken.  Hij schetst  dit  alles  in  vs.  10-17  met  de  levendigste kleuren. Waarom was de Heere niet met Zijn volk opgetrokken? Had het gezondigd, had het den Heere vergeten? In vs. 18 zegt hij juist het tegendeel. Neen, het was een beproeving van den Heere het was om het te beproeven, of het ook in zijn tegenspoed nog aan zijn God zou vasthouden.

11. Gij doet ons achterwaarts keren van den wederpartijder, en onze haters beroven ons voor zich naar den wens hunner harten, zonder tegenstand te vinden.

12. Gij geeft ons over als schapen ter spijze, maakt ons aan ene kudde slachtschapen gelijk, waar de een den anderen in den dood volgt (1 Koningen 11: 15), en Gij verstrooit ons onder de heidenen. Als gevangenen worden wij weggevoerd en als slaven verkocht.

Uit Amos 1: 6, 9 blijkt, hoe de Edomieten er naar begeerden, Israëlitische slaven te hebben, omdat het bezit van deze hun een daadzakelijk bewijs was tegenover het profetische woord (Genesis 25: 23): "de meerdere zal den mindere dienen.".

13. Gij verkoopt Uw volk om gene waardij, als een, die een bij hen verachtelijk geworden goed tot elke prijs overgeeft, om er van verlost te zijn, en Gij verhoogt hunnen prijs niet, Gij stelt hen op den allerlaagsten prijs, alsof wij in Uwe ogen niets meer waardig waren.

14. Gij stelt ons onzen naburen a) smaad, tot spot en schimp degenen, die rondom ons zijn.

a) Psalm 79: 4; 80: 7. Jer. 24: 9.

15. Gij stelt ons tot een spreekwoord (Deuteronomium 28: 37) onder de heidenen, tot ene hoofdschudding onder de volken, tot voorwerpen van vernederende bespotting (Psalm 22: 8).

16. Mijne schande, want Israël’s smaad is de mijne, is den gansen dag voor mij, zodat ik onafgebroken mij daarover schamen en bedroeven moet (Psalm 38: 18), en de schaamte mijns aangezichts  bedekt  mij,  mijne  schande  en  wat  ik  daaronder  lijd,  ligt  op  mijn  aangezicht getekend.

17. Ik verga van smart, om de stem des honers en des lasteraars, van Uw uitverkoren volk, van wege den vijand en den wraakgierige, den zo gehaten en steeds naar wraak zoekenden Edomiet.

Onder Israël werd elk verlies in den strijd met de heidenen naar enen anderen maatstaf dan den gewonen gemeten.  Het  volk  was zo  levendig  doordrongen van het  bewustzijn zijner Goddelijke verkiezing en van de noodzakelijkheid hiervan voor het rijk Gods, dat reeds elk verlies  op  zichzelf  het  zeer  ter  harte  ging  en  tot  ene  vraag  en  bede  vol  bekommering aanleiding gaf. Hoe klein was bijv. het verlies voor Al, en toch werd bij het zo strijdbare volk het hart verslagen en tot water; Jozua verscheurde zijne klederen en viel op het aangezicht ter aarde voor de arke des Heren tot aan den avond, te zamen met de oudsten van Israël, en zij wierpen stof op hun hoofden. (Jozua 7: 5 vv.).

18.

IV.  Vs.  18-23.  De  reden  van  zulk  ene  zware  kastijding  van  Israël  kan  niet  in  ene buitengewone  zonde  liggen,  het  volk  is  niet  afgevallen  van  God,  heeft  Zijnen  naam niet vergeten  en  Zijn  verbond  niet  verbroken  integendeel,  juist  omdat  het  met  den  Heere  in gemeenschap staat, lijdt het zoveel verdrukking. Maar daarom kan ook deze toestand geen blijvende zijn.

18. Dit alles is ons overgekomen als waren wij een volk rijp voor het gericht, waaraan de bedreigingen (Deuteronomium 28: 15 vv.) zouden moeten vervuld worden; nochtans hebben wij U niet vergeten, noch valselijk gehandeld tegen, ten opzichte van Uw verbond.

19. Ons hart is niet achterwaarts gekeerd, van U afgeweken,noch onze gang geweken van Uw pad.

20. Hoewel Gij ons verpletterd hebt (liever: nochtans hebt Gij ons verpletterd), in ene plaats der draken, als aan ene woeste en dorre plaats, waar draken en sjakals wonen en de doden onbegraven blijven liggen, en ons met ene doodschaduw bedekt hebt, gelijk die thans op ons ligt.

20. Hoewel Gij ons verpletterd hebt (liever: nochtans hebt Gij ons verpletterd), in ene plaats der draken, als aan ene woeste en dorre plaats, waar draken en sjakals wonen en de doden onbegraven blijven liggen, en ons met ene doodschaduw bedekt hebt, gelijk die thans op ons ligt.

21. Zo wij den naam onzes Gods hadden vergeten, en onze handen tot enen vreemden God uitgebreid, om bij dien onze hulp te zoeken.

22. Indien dat zo ware, zou God, voor wie niets verborgen is, zulks niet onderzoeken, zou Hij ons daarvoor niet straffen (Genesis 44: 16)? want Hij weet de verborgenheden des harten, maar dan ook, dat wij alzo niet tegen Hem gezondigd hebben.

22. Indien dat zo ware, zou God, voor wie niets verborgen is, zulks niet onderzoeken, zou Hij ons daarvoor niet straffen (Genesis 44: 16)? want Hij weet de verborgenheden des harten, maar dan ook, dat wij alzo niet tegen Hem gezondigd hebben.

23. Neen! niet onze afval wordt met straffen aan ons bezocht, maar integendeel het is onze getrouwheid aan God, waarom men onze vijand is. Dat kunt Gij, o God! niet langer aanzien. Ware het om onze zonden, wij zouden niet tot U durven opzien; maar om Uwentwil, omdat wij ons aan U vasthouden en in Uw verbond wandelen, worden wij den gansen dag gedood; wij worden geacht als slachtschapen (Rom. 8: 36).

Het verheven zelfbewustzijn, dat in dezen Psalm wordt uitgesproken, wordt uit den tijd van David het best verklaard, want deze en de eerste van Salomo is de enige in de geschiedenis van Israël, dat het volk als geheel zich kon beroemen van vreemden afgodendienst vrij en rein

te zijn. Na kan de vervaardiger niet de zonden van afzonderlijke personen en ook niet deze of gene gebreken van het geheel op rekening willen stellen; maar afval van het volk van Jehova, waaruit de verwerping zou te verklaren zijn, is niet aanwezig. De den heidenen over Israël gegevene overmacht is dus ene abnormiteit en juist daarom spreekt de Psalm op grond van de getrouwheid van Israël en van de genade van God om ene spoedige verlossing. Want even als er een staat der genade van bijzondere personen is, zo is er ook een staat der genade van dit of dat volk, voornamelijk van dat, hetwelk het uitverkorene is, en op bezworene beloften zich beroepen mag, door welke het niet aan den straffenden toorn, maar aan de genadige liefde onderworpen  is,  die  spoedig  alle  schijnopenbaringen  van  toorn  weer  verheldert  en  doet kennen als bewijzen van liefde. Daarbij is echter aan de andere zijde ook niet onopgemerkt te laten, dat de Psalm op het wettelijk uitwendig standpunt van het Oude Testament staat, en dit niet in het Christendom mag overgebracht worden. Een Psalm, die onmiddellijk uit het hart der  Nieuw-Testamentische  gemeente  geboren  was,  zou  anders  luiden;  want  zowel  ten opzichte van de betrekking, die er bestaat tussen hare werkelijkheid en haar idee, als tussen die van haar lijden tot de redenen en bedoelingen Gods, reikt haar oog verreweg dieper. Zij weet, dat het Gods liefde is, welke haar aan het lijden van Christus gelijkvormig maakt, opdat zij der wereld  gekruisigd, door lijden de heerlijkheid van haren Heer en van haar Hoofd deelachtig worde..

Welk een verborgen God is de Heere; men moet ook in het geloof niet menen, dat men Hem aan een touwtje heeft! Hij komt door omwegen, door wegen, die tegen ons schijnen, tot Zijn doel; Hij kan afbreken wat Hij zelf gebouwd heeft; Hij kan uitroeien, wat Hij zelf geplant heeft; Zijn rijk verliest daarbij toch niets. Wat de kerk van God onder zulk enen druk schijnt te  verliezen,  dat  wordt  door  de  overwinning  der  Godvrezenden,  door  de  bevestigde godzaligheid des overblijvenden en door de onder het lijden verkregene heilzame ervaring rijkelijk vergoed..

Met Psalm 74 en 89 is dezen Psalm inzonderheid het lied der Kerk geweest, wanneer zware vervolgingen  over  haar  losbraken.   In  holen  en  spelonken,   op   de  galeien  en  in  de gevangenissen is de kracht en troost van dit lied ervaren. Ook te midden van de vervolging, die hem trof, was het de lievelings-Psalm van een Paulus, gelijk duidelijk blijkt uit Rom. 8: 36. Want ziet, ook uit de geschiedenis van David, weet de Kerk het, dat de Heere wel het water tot aan de lippen laat komen, maar niet  over  de lippen, wel laat zinken, maar niet verzinken.  Ook voor  David mocht  het  schijnen,  dat  de Heere sliep,  of dat  Hij Zich had teruggetrokken, maar de Wachter Israël’s slaapt of sluimert nooit.

24.

V. Vs. 24-27. Op grond van de overtuiging, uitgesproken aan het slot van het vorige gedeelte, dat  de  tegenwoordige  toestand  gene  blijvende,  maar  slechts  ene  voorbijgaande  kan  zijn, verheft  zich  vervolgens  de  luide  en  sterk  aandringende  bede,  dat  de  Heere  niet  langer werkeloos kan blijven, integendeel met Zijne macht en hulp moge tussenbeide treden en een einde maken aan de ellende van zijn volk.

24.  Waak op,  waarom zoudt  Gij slapen 1),  HEERE  (Psalm 35: 23; 59: 5 vv.; 78: 65)! Ontwaak, verstoot niet in eeuwigheid.

1)  De  heiligen  eisen,  dat  God  eindelijk  Zich  hunner  ontfermt,  Zijn  hulpe  en  redding toebrenge. Doch ofschoon God deze stoutheid in de gebeden der heiligen duldt, wanneer zij wensen, dat Hij opstaat of ter hulpe snelt toch past het, dat zij hiervan overtuigd zijn, dat Hij over hun heil de wacht houdt..

God schijnt te slapen, wanneer Hij niet met kracht ingrijpt in hetgeen hier beneden is; want het  wezenlijke   van  den  slaap  is  inkeren  in  zich  zelven  uit  de  beslommeringen  der buitenwereld, en een rusten van alle naar buiten werkzame krachten..

25. Waarom zoudt Gij Uw aangezicht verbergen voor ons (Psalm 69: 18), onze ellende en onze onderdrukking vergeten, in welke wij thans zijn, alsof het U niet aanging?

26.  Want  onze  ziel  is  in  diepe  droefheid  (Richteren  11:  35),  in  het  stof,  tot  het  graf neergebogen; onze buik, waar de gewaarwordingen der ziel zich doen gevoelen (Psalm 31: 10),kleeft aan de aarde.

27. Sta op, ons ter hulp, verhef U van Uwen troon (Psalm 7: 7), en verlos ons om Uwer goedertierenheid wil (Psalm 25: 22; 6: 5).

In den Makkabesen tijd  was onze  Psalm  het  gedurige klaaggebed,  en lieten de Levieten dagelijks het woord weerklinken: "Waak op, o Heere! waarom zoudt Gij slapen?" Johannes Hyrkanus (135-107 v.Chr.) schafte dit af, daar hij voor de Levieten verklaarde: "Is er dan slaap  bij de  Godheid? Heeft  de  Schrift  niet  gezegd:  ziet,  de  Bewaarder  Israël’s  zal niet sluimeren noch slapen." Slechts in een tijd, toen Israël zich in ellende bevond, en de volkeren der  wereld  in rust  en  welvaart  leefden,  alleen in zulk  een toestand  heet  het:  "Waak op, waarom zoudt Gij slapen?" Maar omdat wij in onze kortzichtigheid Zijne zorg voor ons niet aanstonds waarnemen, bidden de gelovigen, volgens hetgeen zij zien, dat Hij hen niet vergete noch hen late wachten; zij leggen hun gevoel, gelijk het daaruit voortvloeit, vertrouwelijk aan Zijn hart neer  en delgen zo de droevige gewaarwordingen uit hun ziel, opdat het rein en helder geloof daaruit voortkome..

De  verworvene,  beloofde,  gedurige  toestromende  genade  Gods  voor  Zijne  gelovigen vernietigt   alle   tegenwerpingen   en   elke   twijfel,   die   oprijst   uit   onze   zonden,   onze onwaardigheid en erkentenis, dat wij straf verdienden. Dit is de mening van het: "Verlos ons om Uwe goedertierenheid."

Hier eindigt deze merkwaardige Psalm, maar zijne kracht eindigt niet; hij brengt verlossing aan voor het verdrukte volk van God..

PSALM 45.

VOORZEGGING  VAN  DEN  BRUIDEGOM  CHRISTUS  EN  VAN  DE  KERK,  ZIJNE BRUID.

1. Ene onderwijzing (Psalm 32: 1; 42: 1; 44: 1), een lied der liefde, een leerdicht over edele, heilige liefde, over de geestelijke bruidsbetrekking, voor den opperzangmeester, om voor te zingen  en  dus  voor  godsdienstig,  gebruik  bestemd,  onder  de  kinderen  van  Korach  (1 Kronieken 25: 31 ), op Schóschannim, op de wijs van het lied: de lelies (Psalm 69: 1).

In dezelfde betrekking, waarin Psalm 42 en 43 tot Psalm 63 en Psalm 44 tot Psalm 60 staan, staat onze Psalm tot Psalm 72, die door Salomo vervaardigd is. Uit den tijd van dezen koning is dan ook het  voor ons liggende lied afkomstig, het  neemt, voor zover het  een  typisch karakter heeft, Salomo tot voorbeeld van Hem over wie het in profetischen geest spreken wil. Deze is geen ander, dan de toekomstige Koning der gemeente, de beloofde Messias en wel in ‘t bijzonder, gelijk Hij in betrekking staat tot de gemeente, die zijne bruid is (Openbaring 21: 2, 9; 22: 17). Is het lied, gelijk wij bij 1 Koningen 9: 25 dit vermoeden hebben uitgesproken, de omwerking van een bruidslied tot een geestelijk, zo is te begrijpen, waarom zo menige uitdrukking hier gevonden wordt, die op het gebied van het zinnelijke te huis behoort en op geestelijk gebied allegorisch moet verstaan worden. Veel uitleggers stellen de zaak zo voor, alsof het oorspronkelijke bruiloftslied, nadat de daarin uitgesprokene wensen en gedachten, ten  oprichte  van  den  eigenlijk  bedoelden  koning,  te  boog  en  overdreven  waren,  ene geestelijke  metamorfose,  door  middel  van  allegorie  ondergaan  heeft,  en  alzo  voor  het godsdienstig  gebruik  bestemd  en  in  den  Kanon  opgenomen  is.  Dat  wij  integendeel  ene werkelijke omwerking van  het  oorspronkelijke lied voor ons hebben, blijkt  uit  het  gehele karakter van den Psalm,  die ter nauwernood nog een typisch-profetische integendeel veel meer een profetisch-Messiaanse is.

2.

I. Vs. 2-7. Nadat de zanger vooreerst de stemming gekenschetst heeft, die zijn hart vervult, namelijk  vurige  liefde  den  Koning,  wiens  lof  hij  wil  bezingen,  karakteriseert  hij  dezen vervolgens  als  den schoonsten onder de kinderen der mensen, over wiens gehele bestaan liefelijkheid en bevalligheid uitgestort is, en die reeds in deze uitwendige gedaante het pand en zegel van enen buitengewonen en eeuwigdurenden goddelijken zegen in zich draagt (vs. 2 en 3). Vervolgens verkondigt  hij Zijne eer als van enen held vol majesteit  en Goddelijke macht, die in den strijd voor waarheid en recht grote daden zal volbrengen, en Zijne vijanden zal vernietigen (vs. 4-6) maar ook Zijne eer als van enen, dien hij niet schroomt met den naam aan God aan te spreken, Wiens heerschappij ook zonder einde is en de rechtvaardigste en meest vreugdevolle tevens (vs. 7 en 8). Vervolgens terwijl hij Hem als bruidegom schildert op den dag Zijner bruiloft, (vs. 9 en 10) bereikt het lied, dat volgens het opschrift een bruidslied en ene onderwijzing moet zijn, de hoogte, waarnaar het van den beginne af gestreefd heeft.

Zo zeker het vaststaat, dat deze Psalm voor Salomo is gedicht, zo onzeker is het wie zijn bewerker is. Hij wordt genoemd een lied der liefde, niet dewijl het de vaderlijke liefde Gods in de weldaden, waarmee Hij Salomo heeft versierd, zoals sommigen willen, verheft, maar dewijl hij bevat een gelukwensing, omtrent een vreugdevol en gelukkig huwelijk. Onder de

figuur  van  Salomo  wordt  het  heilig  en  goddelijk  huwelijk  van  Christus  met  de  Kerk voorgesteld..

2. Mijn hart geeft ene goede rede op, een lied van hoog verheven inhoud, waarvan het te vol is, dan dat het zou kunnen achterblijven 1) (Luk. 6: 45); ik zegge mijne gedichten uit van enen Koning 2), wiens heerschappij al mijn denken en verlangen inneemt; mijne tong, die zo snel in woorden uitspreekt wat het hart haar vóórzegt, is ene pen eens vaardigen schrijvers 3).

1) Leert hier het nieuwe hart der gelovigen kennen, waarin Christus woont door het geloof, dat van den Heere Christus zo vol is, dat het overloopt gelijk ene bron; het kan niet zwijgen, het moet zich openbaren..

2) Voorwerp van zoveel lof, het behoeft nauwelijks aanwijzing, kan slechts een Israëlitisch koning geweest zijn. Het gevoelen van enkele uitleggers, dat hier een Perzisch vorst wordt gehuldigd, moge ene schijnbare aanbeveling vinden in de vermelding ener menigte provincies (vs. 17), het lijdt schipbreuk voor de eenvoudige opmerking, dat geen Israëlitisch zanger een heidens vorst  zou  verheerlijkt  hebben met  zulke namen en titels. -Nog eens, wie is deze koning? Men heeft in naam der wetenschap de dwaze stelling verdedigd, dat hier aan het huwelijksfeest  van Achab en Jesabel, de Sidonische  prinses, zou te denken zijn. Maar de verlegenheid moet wel hoog geklommen zijn, wanneer men niet dadelijk inziet, dat geheel de beschrijving  slechts van enen koning  kan gelden,  wiens luister  die van  andere vorsten te boven  streeft  en  een  tijdperk  van  bloei veronderstelt,  zo  als  Israël slechts  uiterst  zelden beleefde.  Wij  durven  het  vrijmoedig  beweren:  is  hier  werkelijk  een  Israëlietisch  koning bezongen, die koning kan slechts de geheel enige Salomo zijn. Werkelijk hebben dan ook velen  aan  hem bij voorkeur  gedacht,  en  in  zijn  huwelijk  met  ene  Egyptische  prinses  (1 Koningen : 3: 1) de waarschijnlijke aanleiding tot dit lofdicht gevonden. Wij zullen hiertegen niet inbrengen, dat de hier voorkomende beschrijving van moed en triomf niet op Salomo, den vredevorst, past. Men zou kunnen antwoorden, dat de zanger zijnen hoofdpersoon idealiseert, en dat alzo niet alle trekken der schets uit het leven behoeven genomen te zijn. Maar en zijn andere,  zo  wij  menen,  onoverkomelijke  zwarigheden  tegen  de  mening,  dat  hier  Salomo bezongen zou worden. Zou men in den tempel, aan den enen Waarachtige toegewijd, aan Salomo  de  godslasterlijke  hulde  hebben  toegebracht,  dat  hij  veel  schoner  was  dan  alle mensenkinderen; dat hij een God was, wiens troon in eeuwigheid stond, dat hij, als God door God was gezalfd? Wanneer heeft ooit Salomo een huwelijk niet slechts met ééne uitheemse vorstin,   maar  met   onderscheidene  vrouwen  gelijktijdig  gesloten,   gelijk  het   hier  toch onduidelijk voorgesteld wordt? Wordt het hem niet juist tot oneer gerekend (1 Koningen 11: 3), dat hij zich met vreemde vrouwen in zo groten getale omstuwde? En kan het van hem zonder onzinnige overdrijving gezegd worden, dat hij zijne zonen tot vorsten over heel de aarde zou zetten, en dat de volken hem eeuwig en altoos zouden loven? Inderdaad, men gevoelt zich na de herhaalde overweging van ene en andere vraag schier onwederstaanbaar gedrongen, om zich aan de zijde dier uitleggers te scharen, die hier een profetisch lofgedicht vinden  ter  ere,  niet  van  enig  ander  Israëlietisch  koning,  maar  van  den  Messias  zelven vervaardigd. Zo dacht ook de schrijver van den brief aan de Hebreeën (Hoofdstuk 1: 8, 9). En dat  hij  alzo  terecht  heeft  geoordeeld,  wordt,  naar  wij  menen,  door  ene  onpartijdige beschouwing van inhoud, toon en strekking des lieds boven alle bedenking verheven. De

inhoud toch is de lof van een koning, in wien eigenschappen verenigd worden aangetroffen, zo als geen monarch in enig tijdstip van Israëls geschiedenis ooit gelijktijdig bezeten heeft. De toon is niet slechts van nationale of vorstenlievende, maar van Godgewijde verrukking, die Jehova verheerlijken wil juist  door lof van Zijnen gunstgenoot. En de strekking is zo kennelijk, om den bezongen vorst voor te stellen als een bovenmenselijk wezen, dat Salomo, zo hij zich werkelijk deze hulde liet aanleunen, nog zwaarder gezondigd heeft, dan toen hij de knie voor het verfoeisel der Ammonieten en den God der Zidoniërs boog. -Slechts in een viertal Psalmen kon Theodorus Mopsuestenus het beeld van den Messias ontdekken, maar toch naast den 2den, 8sten en 10den hield bij ook den 45sten vast..

3) Achten wij ons zelven om onze armoede en zwakheid naar den inwendigen mens niet te gering,  dat  niet  ook  onze  gesprekken  en  gebeden,  getuigenissen  en  belijdenissen  goede liederen van onzen koning, en onze tong de pen van enen goeden schrijver zou kunnen zijn; alleen de mate van den H. Geest is daarbij verschillend, maar niet het wezen..

3. Gij, o Koning, dien ik wil bezingen, Zijt veel schoner 1) dan de mensenkinderen, een ideaal voor menselijke schoonheid, dat door niemand wordt bereikt; genade is uitgestort in uwe lippen 2), ene onbegrijpelijke bekoorlijkheid is daarover als van boven uitgegoten, zodat zij schoon  zijn,  en  reeds  voordat  zij  zich  openen  het  hart  wonderbaar  aangrijpen  en  een voorgevoel geven van de liefelijke woorden, die daarachter verborgen liggen (Luk. 4: 22. 4.22 Joh. 7: 46); daarom, omdat zulk ene schoonheid ene meer dan aardse is, en niet als die, welke blijkt een bedrieglijk beeld te zijn (Spreuken 31: 30), maar integendeel de uitdrukking van een U inwonend hemels wezen (Joh. 1: 14); daarom heeft U God gezegend in eeuwigheid; uit haar zien wij den onbegrensden en onvergankelijken zegen, dien God u geschonken heeft.

1) De schoonheid is volgens Bijbelse begrippen ene gave Gods, en geeft dikwijls te kennen, dat God ene bijzondere bedoeling met den mens heeft. Men denke aan de schoonheid van Jozef (Genesis 39: 6), van het kindeke Mozes, welke den ouders als teken van zijne hoge bestemming voorkomt (Exodus 2: 2; vergelijk ook 1 Samuel 9: 2; 15: 12), de schoonheid der dochters van Job, die hem na zijne herstelling geboren werden (Job 42: 15). Die van den Koning Messias is echter boven alle menselijke schoonheid verheven, waarbij men zich zeker de Messiaans klinkende plaats Jes. 33: 17 herinnert: "Uwe ogen zullen den Koning zien in Zijne schoonheid.".

In  den  zondelozen  toestand  moet  de  schoonheid  des  geestes  zich  ook  volkomen  in  de lichamelijke openbaren. Zo moet het ook bij Christus geweest zijn; de mening die omtrent Christus een tijdlang in de oude Kerk heerste, alsof aan Hem gene schoonheid zou geweest zijn  (volgens  Jes.  53:  2)  werd  spoedig  door  de  Christelijke  kunst  overwonnen.  In  het aangezicht van Christus moet de hemelse ziel zich afgemaald hebben, en als de kinderen den Heere met vrolijk vertrouwen naderden en Hem Hosanna toeriepen (Matth. 21: 15), zo geeft ons dit  een bewijs van den onmiddellijken indruk, dien Hij maakte:  kinderen hebben veel gevoel voor de uitdrukking der gelaatstrekken..

De Heere Jezus was ongetwijfeld de schoonste van de kinderen der mensen, ofschoon Hij als een man van smarte doorgaans hogen ernst, ook in Zijn gelaat ten toon spreidde: daarom was

zijne   schoonheid   gene   zinnelijke,   zoals   vleselijke   mensen  zich  haar   voorstellen,   ene schoonheid, welke enkel in sierlijke evenredigheid van vormen bestaat; neen, maar zij was ene  geestelijke  schoonheid,   welke  zich  ook  lichamelijk  in  gestalte  en  gelaatstrekken openbaart.   Alleen   de   geestelijk   ziende   mensen   konden   de   schoonheid   des   Heeren onderscheiden en onderscheidden haar..

O schone zon, en schone maan, en schone sterren, en schone bloemen, schone rozen lelies, maar o tienduizend maal duizend schonere Heere Jezus. Helaas! ik doe Hem onrecht door deze vergelijkingen te maken. Zwarte zon en maan, maar o schone Heere Jezus. O zwarte bloemen en zwarte lelies en rozen! Maar o schone, schone, eeuwig schone Heere Jezus. O zwarte hemel! maar o  schone Christus! O zwarte engelen, maar o oneindig schone Heere Jezus.

In Christus kunnen wij zien en moeten wij erkennen al de schoonheid en beminnelijkheid beide van hemel en aarde. De schoonheid des hemels is God, de schoonheid der aarde is de mens. De schoonheid van hemel en aarde te zamen is deze Godmens.

3) De Heere Jezus had in alles ene goddelijke gratie van toon. Al wat Hij zei was goddelijk schoon, en goddelijk schoon was de wijze, waarop Hij het zei. Zie het te Nazareth. Allen, die Hem hoorden, verwonderden zich over de aangename woorden, die uit Zijnen mond kwamen. Doch de bewondering maakte terstond plaats voor verbittering en haat, toen Jezus hun de waarheid zei en hun conscientiën doorstak Waren toen Zijne woorden minder schoon? Neen, maar de opgewekte hartstocht hoorde ze niet meer..

4. Gord Uw zwaard aan de heup, O Held! want al zijt Gij in een opzicht Koning des vredes, zo wachten u aan de andere zijde zware strijden, die Gij te voeren hebt, omgordt U met Uwe majesteit en Uwe heerlijkheid.

Christus ware niet de eeuwig Gezegende, in wien alle geslachten der aarde zouden gezegend worden,   zo   Hij  niet   bekleed  ware  met   het   sieraad  van  overwinnende  majesteit   en heldenkracht. Gelijk daarom in Jes. 9: 6 op den naam "Raad" de naam "sterke God" volgt, zo ook hier op den lof Zijner vriendelijke lippen, die van Zijne heldenkracht. Het is toch hier om niets minder te doen dan om in de wereld van zondaren den vergeten en verlaten God weer op den troon en tot de regering te brengen, den satan te binden en te overwinnen in dengenen, die in zijne boeien gekluisterd liggen, de gehele menigte van leugen, vleselijke begeerlijkheid en ongerechtigheid te verwoesten, en zijn lief Zion op die puinhopen te bouwen: want de belofte is, dat Hij het deel aan velen zal geven en de machtigen als een roof zal delen (Jes. 53: 12 53.12)..

Christus is de held bij uitnemendheid, die niet aan de spits van een leger tegen mensen, maar die alleen tegen al de machten der duisternis, tegen satan en zijne engelen den strijd opnam en ze allen volkomen en voor eeuwig overwon, en daarom allen, die in Hem geloven, de macht geeft op slangen en schorpioenen te treden en over alle kracht des vijands de Held dus, die de Zijnen tot helden maakt..

5. En rijd voorspoediglijk in Uwe heerlijkheid 1), op het woord der waarheid en rechtvaardige zachtmoedigheid 2), als op enen strijdwagen (1 Koningen 22: 30 vv.), opdat die waarheid de heerschappij op aarde verkrijge (Jes. 42: 3), en Uwe rechterhand  zal U vreselijke dingen leren, doen verrichten; Gij zult zien met hoeveel macht Gij Uwe vijanden weet te vellen (Jes. 11: 4).

1) De duivel legt er zich met alle macht op toe om de leugen te verheffen, maar de waarheid te verkrachten en te onderdrukken, welke waarheid het geloof is, dat de ware godsdienst regelt  en  bevestigt.  Daarom  kan  satan  deze  waarheid  niet  dulden,  maar  verwekt  hij daarentegen velerlei en ontelbaar veel bijgeloof en huichelarij, zodat wij allen zouden moeten omkomen, zo ons Christus niet bidstond: om Zijn rijk met macht te bevestigen en de waarheid te verdedigen..

In het Hebr. bkr xlu Krdhw (Wahadareka tselach rekab). Of: Met uwe majesteit dring door en rijd. Er is hier een opwekking en aansporing, om de vijanden geheel te overwinnen, gelijk we dit ook in Psalm 2 aantreffen.

2) In het Hebr. qdu-hwnew tma-rbd-le (Al debarèmeth weanwah tsèdek). Of, om der waarheid wil en de zachtmoedige gerechtigheid. Dit is dan om de waarheid te handhaven en te doen zegevieren en om de zachtmoedige gerechtigen te hulp te komen. Want toch zachtmoedige gerechtigheid staat hier dichterlijk voor hen, die dit in beoefening hebben. En nu weten we, dat  zachtmoedigen dikwijls voorkomt in den zin van, behoeftigen, ellendigen, die te lijden hebben van tijdelijke en geestelijke vijanden. In dezen zin hebben wij het ook hier te verstaan. Daarom wordt hier in dezen Psalm hetzelfde gezegd, wat ook in Psalm 72 voorkomt, n.l. dat de Messias, dat Immanuël het behoeftig volk in hun nood en ellende tot een Redder zal zijn. De doorgaande leer der H. Schrift is, dat het doel is van ‘s Heeren komst, de waarheid te doen zegevieren en de nooddruftigen redden.

6. Uwe pijlen zijn scherp, en dodelijk voor hem dien zij treffen, volken zullen onder u vallen, en zich overwonnen moeten verklaren; zij treffen in het hart van des Konings vijanden, zij richten door Uwe hand afgeschoten een ontzettende nederlaag aan.

De pijlen zijn de woorden Gods, de woorden van Christus. Als deze de conscientiën raken dan zijn wij de overwonnenen en gevangenen des  Heeren,  en daarmee zijne welbeminde onderdanen in eeuwigheid. De oude mens moet dodelijk gewond worden, andere wonden helpen niet..

7. Uw troon, o God! zo spreek ik U zonder bedenking aan, omdat Gij niet alleen Davids zoon, maar ook Gods Zoon zijt (Matth. 22: 41 vv.), is eeuwiglijk en altoos (2 Samuel 7: 13, 16. Psalm 89: 5 en 37 vv.); de scepter Uws Koninkrijks, dien Gij in Uw koninkrijk voort, is een scepter der rechtmatigheid, helpende naar de ééne, straffende naar de andere zijde (Psalm 67: 5. Jes. 9: 7; 11: 4).

Uit den strijd met Zijne vijanden gaat deze Koning, hoe verbitterd zij ook zijn, als volkomen overwinnaar, en door elken nieuwen strijd wordt Zijn troon bevestigd als onwankelbaar vast,

terwijl bij andere grote koningen,  als zelfs David,  ook  soms gevaar  dreigde en de troon wankelend werd..

Hoe  langer  de  verrukte  zanger  dien  Koning  in  Zijne  wonderbare  schoonheid,  macht  en majesteit  aanschouwt,  zoveel te hoger klimt  zijn lof en aanbidding, die in vs. 7 en 8 de hoogste hoogte bereikt. Hoger toch kan het niet, dan dat hij zijn Koning tot twee malen toe aanspreekt met het: "o God!" Hij huldigt zijn Koning als waarachtig God, Wiens heerschappij een eeuwige onvergankelijke is, Hij is voor hem de Koning der koningen..

Het woord Elohim is de eerste naam, bij welken de hoge God Zichzelven aan de kinderen der mensen bekend maakte (Genesis 1: 1), en dit vers heeft de Apostel (Hebr. 1: 8) toegepast op den Heere Jezus Christus. Indien de Apostel niet beloofde, dat Jezus Christus de waarachtige en eeuwige God was, zo zou hij dit woord geheel verkeerd hebben aangehaald..

8.  Gij  hebt,  ten  opzichte  dergenen,  die  zich  U  onderwerpen,gerechtigheid  lief,  en  haat goddeloosheid 1), zodat Gij die bij Uwe onderdanen niet duldt; daarom heeft U, o God! Uw God,  die  U  ten  Koning  heeft  gesteld,  gezalfd  met  vreugdeolie  (Jes.  61:  3),boven  Uwe medegenoten 2), boven allen, die den naam van koningen dragen, zodat Gij hen in geluk en heil verre overtreft (1 Koningen 3: 13. 2 Kronieken 1: 12).

1) Volgens sommigen zal het woord Elohiem, vs. 7, als een tweede naamval op deze wijze moeten overgezet worden: "Uw troon is Gods (troon); " anderen maken den Godsnaam tot onderwerp en vertolken:  "God  is  uw  troon." Maar  de eerstgenoemden zijn nog altijd  in gebreke gebleven ons een tweede voorbeeld van zulk ene naamloos harde uitlating (ellipse) te geven,  als  zij  gedwongen  zijn  hier  aan  te  nemen.  De  anderen  hebben  nog  nimmer aangewezen,  dat  hun  vertaling,  die  nauwelijks  een  gezonden  zin  oplevert,  taalkundig verdedigbaar  is.  Beider  voorslag doet  zich te wisser  voor  als ene uitvlucht,  wanneer  wij bedenken, dat gene der oudste Griekse overzettingen van het Oude Testament (LXX, Aquila, Symmachus,  Theodotion)  geaarzeld  heeft  in  de  woorden:  "O  God"  ene  rechtstreekse toespraak tot den bezongen koning zelven te zien. En is deze onze verklaring van vs. 7 de juiste, dan moge men in het afgetrokkene toestemmen, dat vs. 8 ook zou kunnen worden overgebracht; "daarom heeft God, Uw God U gezalfd," men zal tegelijk moeten toegeven, dat het veel natuurlijker is, de toespraak tot den bezongen koning ook hier te doen doorlopen en derhalve te lezen: "daarom heeft, o God, Uw God U gezalfd." Maar nu noeme men ons één enkel voorbeeld,  dat  één  bepaald  persoon,  behalve  de  aanstaande  Messias,  toegesproken wordt als Elohiem, terwijl Hem tegelijk dezelfde eeuwigheid van regering wordt toegekend, die elders aan Jehova zelven wordt toegeschreven. Het is zo, ook rechters worden elders (Psalm 82: 6) goden genoemd, terwijl de Heere reeds vroeger aan Mozes verklaarde, dat Hij hem "tot een God" over Farao had gesteld (Exodus 7: 1). Daarom heette ook bij de Israëlieten het  gaan  tot  de  rechters,  die  in  Jehova’s  naam recht  spraken,  een  gaan  tot  de  Elohiem (Deuteronomium 19: 17.  Exodus 21: 6; 22: 7,  8).  Geen wonder,  zij waren de zichtbare vertegenwoordigers  van  den  hoogsten  Rechter,  van  wiens  uitspraak  geen  beroep  op  ene hogere  vierschaar  geschiedde.  Maar  men  gevoelt  het,  er  is  een  hemelsbreed  onderscheid tussen snik ene eervolle vermelding van mensen, en de rechtstreekse taal tot den koning, die in dezen Psalm wordt gehoord. Het zou godslasterlijk zijn aan een mens, dien men in een

eigenlijken  zin  God  noemde,  een  troon  in  alle  eeuwigheid  toe  te  kennen,  en  alzo  alle wezenlijk onderscheid tussen hem en den Koning der koningen als met ene pennenstreek uit te wissen.

Wat hier gezegd is, is alleen van toepassing op den Christus Gods, op Vorst Messias. Hij is het, die gesproken heeft: De Wet is in het binnenste van mijn ingewand. Hij is het, die in de hoogste volkomenheid gerechtigheid liefheeft en de goddeloosheid haat.

De medegenoten zijn niet in de eerste, wel in de tweede plaats de gelovigen. In de eerste plaats zijn het de aardse koningen, maar dan ook degenen, die één zelfde zalving deelachtig zijn geworden, de zalving des H. Geestes. Van Hem geldt het echter, dat Hij met den H. Geest is gezalfd en dat niet met mate.

2) De gave des H. Geestes, welke Hij door Zijne zalving bezit, heeft Hij niet voor zich alleen ontvangen, maar ook daarboven voor de Zijnen, opdat Hij met deze alle dingen vervullen zou. Hierom  staat  er,  o  God,  uw  God  heeft  U  gezalfd  met  vreugdeolie,  d.i.  zoals  Illyricus aanmerkt, niet alleen boven uwe medegenoten, maar ook voor uwe medegenoten. Hetwelk ook voorgebeeld is geweest in Aäron (Psalm 133: 2), wanneer zijne zalfolie nederdaalde van zijn hoofd, in den baard en de klederen, tot op de uiterste zomen van dezelve. Hier van daan en naar dezen naam worden diegenen, die dezen Gezalfde volgen, doorgaans niet alleen zijne discipelen  genoemd,  maar  ook  zijne  medegenoten,  vanwege  het  medegenootschap  der zalving..

9. Al Uwe klederen zijn op dezen dag Uwer bruiloft, voor welken ik Uw lof bezing (vs. 1), mirre, en aloë, en kassie 1), van de kostelijkste aromata doortrokken (zie Exodus 30: 24 Numeri  24:  6),  zodat  zij  als  daaruit  geweven  schijnen;  uit  de  elpenbenen  paleizen  (1 Koningen 10: 18 ), van waar zij u verblijden 2).

1)  De  dichter  wil  hiermede  aangeven,  dat  al  wat  aan  dien  koninklijken  Bruidegom  is, koninklijk is en begeerlijk. Zijne klederen zijn zo doortrokken van de welriekende specerijen, dat de geur er van zich verre verspreidt. Wij hebben hier hetzelfde in anderen woorden, wat de Bruid in het Hooglied uitroept: Al wat aan Hem is, is gans begeerlijk.

2)  Uit  de  elpenbenen  paleizen,  in  welke  de  verheerlijkte  koning  intreedt,  klinkt  Hem feestelijke muziek tegemoet, die zich beijvert Zijne goedkeuring te verwerven; want het is de dag zijner verloving. Die paleizen zijn echter niet die, uit welke Hij als uit het huis des vaders de bruid afhaalt, maar Zijne eigene, welke den Davidisch-Salomonischen koningsburg ver in pracht en heerlijkheid overtreft, en in welken Hij de bruid inleidt. In geestelijken zin kan men hierbij denken aan de lofzangen der hemelse legerscharen, onder welke Christus met Zijne verlosten en uitverkorenen in de hemelse bruiloftzaal eenmaal intrekt..

10. Dochters van koningen 1) zijn onder uwe kostelijke staatsdochteren (of: gaan in Uwen tooi); de koningin 2) staat aan Uwe rechterhand, in het fijnste goud van Ofir, prijkende in sieraden van Ofirgoud (1 Koningen 9: 26 vv.).

1) Deze koningsdochters zijn de volken der verschillende koninkrijken, welke Christus zich voor Zijn rijk verworven heeft, en die Hij nu in Zijne bruiloftszaal mede invoert. Zij gaan in ‘s Heren tooisel, want Hij is het, die hen gewassen heeft van de zonden met Zijn bloed, en Hij heeft hen tot koningen en priesters gemaakt voor God en Zijnen Vader (Openbaring 1: 5 v. 1.5). Naar andere verklaring behoren zij tot Zijne kostbaarheden, of tot Zijne dierbaren en geliefden, met welke Hij zich eveneens door de bruiloft verbindt, als met de ene, van welke in de andere helft van het vers sprake is.

2) Wie zijn die dochters van koningen, en wie is deze koningin, die den Koning het naast is? Zij zijn de tot Christus bekeerde heidense volken, en deze is het Israël, dat, nadat de volheid der heidenen is ingegaan (Rom. 11: 25) weer met God in Christus verenigd is. Eerst wanneer Israël voor Hem gewonnen is, nadat de volheid der heidenen zal zijn ingegaan breekt de morgen van den groten dag aan, waarop deze Psalm het lied der gemeente is..

Wij verenigen ons wel met de gevoelens, dat hier onder "de dochters van koningen" verstaan moeten worden, de Heidenen, die in waarheid onderdanen van dien groten Koning zullen worden, mits men ze niet van elkaar afscheidt. Wel onderscheidt, maar niet afscheidt. Want toch in Christus Jezus is er geen verschil tussen Joden en Heidenen, tussen besnijdenis en voorhuid. Allen, die zalig worden, zowel Joden als Heidenen, Heidenen als Joden zijn één in Christus en behoren tot de ene Heilige, Algemene Christelijke Kerk, die zalig wordt.

11.

II. Vs. 11-17. De zanger wendt zich eerst tot haar, die aan de rechterhand des konings staat, bestemd tot de echtgenoot van den eersten rang, en houdt tot haar ene vermaningsrede. Hij roept haar toe haar volk en haar huis te vergeten, en door onvoorwaardelijke overgave aan haren echtvriend, die toch tevens haar Heere is, in den meest verheven zin des woords, zich Zijner liefde waardig te maken; als loon daarvoor belooft Hij haar de hulde van de rijkste en bloeiendse volken (vs. 11-13). Hierop opent zich voor het oog zijns geestes de kamer, waarin de bruid tot ene versierde bruid wordt voorbereid voor haren man; hij ziet haar in hare gehele heerlijkheid, zich haar, gelijk zij met de jonkvrouwen van haar gevolg tot den koning geleid wordt,  want  ook  deze  moeten  Zijn  eigendom  zijn  (vs.  14-16).  Met  vreugde  en  gejuich beweegt  zich  de  optocht,  het  is  de  eredag  van  de  ene  uitverkorene  en  de  vele  mede verkorenen. Aan ene schitterende nakomelingschap zal het deze verbintenis niet ontbreken, zij is echter van geestelijken aard, geluk de verbintenis zelf ene geestelijke is. (vs. 17).

11. Hoor, o dochter! (de zanger stelt zich de bruid (vs. 10) voor als ene dochter van hem, den geestelijken Vader, als ene discipelin van hen, de leraars, tot welke hij de trouwrede houdt, Psalm 34: 12. Spreuken 1: 8; 10: 15), en zie, en neig uw oor tot hetgeen ik u wil tonen en zeggen;  en  vergeet,  opdat  gij  uit  uwe  natuurlijke  verhoudingen,  zowel  uitwendig  als inwendig, afgezonderd wordt, Uw volk en uws vaders huis.

De opeengestapelde eisen tot opmerkzaamheid wijzen daarop, dat de zanger iets gewichtigs en moeilijks van de koningin te verlangen heeft. Salomo’s vrouwen, indien die eis om volk en huis te vergeten tot haar ware gericht, hadden dien slecht vervuld (1 Koningen 11: 4)..

Welke harde woorden! O, die Schrift! zij heeft woorden, scherp als tweesnijdende zwaarden, men kan er met de vingers niet aanraken of zij bloeden. Ja, er moet in het hart der bruid ene afsnijding zijn van het ouderlijke huis, anders is het niet in orde. Christus zegt: "Wie niet haat zijn vader of zijne moeder, die is mijns niet waardig.".

12. Zo zal, wanneer gij u geheel en gewillig aan Hem overgeeft, de Koning lust hebben aan uwe  schoonheid,  gelijk  Hij  van  verlangen  brandt,  zich  ook  geheel  aan  u  te  geven.  Ter vervulling van den aan u gestelden eis zijt gij verplicht heiligmaking na te jagen; dewijl Hij, niet in den zin van een aardsen echtgenoot (1 Petrus 3: 6), maar als God, (vs. 7 en 8. 2 Samuel 7: 19) uw HEERE (Joh. 20: 28) is, zo buig u voor Hem neer in de diepste overgave.

God is niet zulk een wreed Heer en Meester, om van ons te eisen, dat wij onze betrekking van deze dingen, die de natuur ons dierbaar heeft gemaakt, zouden aftrekken, zonder dat Hij in de plaats stelt, wat onvergelijkelijk meer waard is om er zich bij te bepalen. De liefde van den groten Koning is ene overvloedige vergoeding voor het scheiden van alles in deze wereld. Maar zonder aanhoudend peinzen over hemelse dingen, als die beter en edeler en meer gepast zijn om ons hart op te zetten, kunnen wij nooit recht bevrijd worden van ongepaste liefde voor aardse zaken.

13. Houdt gij Hem, uwen hemelsen Koning in zulk ene ere, als Hem toekomt, zo zult ook gij voor de gehele wereld geëerd worden, als Zijne uitverkorene koningin (vs. 10). En de dochter, de menigte van inwoners van de rijke handelsstad Tyrus (Psalm 72: 10. Jes. 23: 17 v.), de rijken  onder  het  volk,  de  rijken  uit  elk  ander  volk,  zullen  uw  aangezicht  met  geschenk smeken, dat gij hun deel geeft aan uw gelukkig lot.

Ene Joodse verklaring omschrijft terecht de woorden: "vergeet uw volk enz." alzo: "vergeet de boze daden der goddelozen van uw volk en het huis der afgoden, die gij gediend hebt in het huis van uwen vader." Het is toch niet de verstokte massa van Israël, welke tot God en zijnen  Christus  in  zulk  ene  betrekking  der  liefde  treedt,  maar,  gelijk  de  profetie  van Deuteronomium 32 af verkondigt, een overblijfsel, dat door Gods verdelgende en zuiverende gerichten gelouterd en gered is. Om geheel aan Christus toe te behoren en het heilig zaad ener betere  toekomst  te  worden  (Jes.  6:  13).  moeten  alle  banden  van  samenhang  met  het hardnekkige, ongelovige volk en vaderhuis doorgesneden worden en het op gelijke wijze als Abraham (Genesis 12: 1 vv.) worden afgezonderd. Deze gemeente der toekomst is schoon, want zij is verzoend (Deuteronomium 32: 42), gewassen (Jes. 4: 4) en versierd (Jes 61: 3) door haren God. Erkent zij Hem zonder om te zien, zo blijft niet alleen Hij de hare, maar in Hem wordt  ook  al het  heerlijke der  wereld  het  hare.  Hooggeëerd door  den  Koning  der koningen  is  zij de  koningin  onder  de  koningsdochters,  terwijl Tyrus  en  de  rijkste  onder allerlei volken haar liefderijke, vrolijke erkentelijkheid als om strijd aanbieden..

De  Kerk  is  schoon  door  de  inwonende  gaven  des  Geestes.  In  den  ouden  mens  is  niets heerlijks, maar in den nieuwen mens of het werk der genade in de ziel is alles schoon, en het zal uitlopen op eeuwige eer en eeuwig geluk..

De vermelding der dochter van Tyrus heeft naar onze schatting geen ander doel, dan om in een aanschouwelijk beeld de onderwerping ook van het hoogste en machtigste voor te stellen. Het  rijk  en  prachtig  Tyrus,  de  bondgenoot  van  Salomo’s  keuze,  wordt  afgetekend  als onvoorwaardelijk ondergeschikt aan zijn geheel enigen opvolger der vertegenwoordigers der heidenwereld, die den Messias hare schatting nu betaalt..

14. Des Konings dochter, die haar volk en haars vaders huis werkelijk vergeet, daar zij nu, bij ‘t begin der bruiloft, hare kamer verlaat, waarin zij is toebereid (Esther 2: 3 vv. Openbaring 21: 2), is geheel verheerlijkt  inwendig 1); hare kleding is van gouden  borduursel (liever: inwendig nog heerlijker dan het gouden borduursel haars gewaads).

1) ‘s Konings dochter in hare onvergelijkelijke schoonheid, pracht en heerlijkheid brengt den zanger in heilige verrukking. Zij is geheel verheerlijkt, enkel heerlijkheid, en dit innerlijk en uiterlijk.  Naar  haar  gemoedsbestaan  brandt  zij  van  heilige  liefde  en  overgave  voor  haar bruidegom, ter wille van wie zij alles, haar volk en haar vaderhuis heeft verlaten, terwijl hare met goud doorweven en rijke gestikte kleding in pracht en glorie alles overtreft. Ook de jonge dochters,  hare  medegezelinnen,  zijn  voor  haar  bruidegom,  en  met  grote  blijdschap  en verheuging gaat de bruid en haar maagdenstoet in ‘s Konings paleis.

Van zulk een pracht en staatsie ener koninklijke bruiloft in het Oosten kunnen wij, nuchter westerlingen, ons nauwelijks  een denkbeeld maken, en toch heeft  het  den Heiligen Geest behaagd, door en in die plechtigheid de wel heerlijke huwelijksvereniging van Christus met Zijn Kerk af te beelden en af te schaduwen..

Is  het  hart  voor  den  Heere  Jezus  Christus,  is  dat  door  Zijnen  Geest  wedergeboren  en herschapen, dan zal die verborgen mens des harten ook sierlijk zijn voor God in en door Christus,  dewijl  de  Vader  daarin  het  beeld  van  Zijnen  Zoon  herkent,  in  wie  al  Zijn welbehagen is..

15. In gestikte klederen zal zij tot den Koning geleid worden, dat die met haar huwe voor de eeuwigheid; de jonge dochters, de haar geleidende vriendinnen, die  achter haar zijn, hare medegezellinnen, hoewel in stand haar gelijk, maar haar toch gaarne den voorrang gevende, zullen tot  u gebracht  worden, dat  zij te gelijk  met  u  de bezitting van uwen koninklijken echtvriend worden.

Ware deze  Psalm geen Messias-lied,  zo  ware de trek  onverklaarbaar,  ja aanstotelijk; het gelijktijdig opvoeren van onderscheidene vrouwen tot de huwelijkssponde des konings. Nu wordt het ene schoonheid te meer. Kennelijk is het den dichter te doen, om den held van zijn lied voor te stellen als zo spoedig mogelijk met een talrijk nakroost gezegend; hoe kan hij het kieser en beter, dan door Hem, als Salomo wederom, met meer dan ene gemalin te verbinden? Wat  in  de  werkelijkheid  wel  nimmer  geschiedde-het  gelijktijdig  huwen  van  meerdere echtgenoten-kon in de zuiver ideale voorstelling plaats grijpen; men weet bovendien hoe de Ziener der toekomst gewoonlijk gelijksoortige gebeurtenissen uit verschillende tijden in ene voorstelling samenvat. Genoeg, de Messias staat hier voor ons, als een andere Salomo op den dag Zijner bruiloft, den dag der vreugde Zijns harten (Hooglied 3: 3). Nu bevreemdt het ons

ook geen ogenblik meer,  dit  lied  als een leerdicht  in een bundel gewijde liederen aan te treffen; het had Hem tot onderwerp, die de hoop van voorgeslacht en nakomelingschap was, en stelt ons aanschouwelijk voor, in wat vorm een vroom Israëliet  de verwezenlijking der beloften, aan David’s stamhuis gedaan, in latere dagen verwacht heeft. Hij denkt zich een vredevorst  als  Salomo,  maar  waar  het  nodig  mocht  zijn,  tegelijk  een  anderen  David  in dapperheid, en maalt Hem af, zo als Hij ten toppunt van luister gestegen en met een talrijk kroost omgeven, zijne zonen aanstelt als regenten over Heidense volken en met en door hen geheel het aardrijk regeert..

Deze toebrenging van de Kerk tot Christus zal zijn, wanneer zij als ene bruid versierd en toegerust, voor haren man zal gebracht worden als een heerlijke Kerk, zonder vlek of rimpel. Dezulken, die Christus aanhangen, Hem beminnen in eenvoudigheid des harten, in oprecht geloof en in eerbied, deze zijn de gezellinnen der bruid, die deelgenoten worden van dezelfde genade,  zich verheugen in  dezelfde voorrechten en delen in ene algemene redding.  Deze volgen de voetstappen van de kudde (Hoogl. 1: 8), wandelen de Kerk na op de paden van waarheid en godzaligheid; zij volgen haar, gelijk zij den Heere, in woord en bevelen en in de beoefening van geloof en lijdzaamheid. Deze allen, zonder onderscheid zullen tot den Koning gebracht worden; niet één zal verloren gaan of achtergelaten worden..

16.  Zij,  de  koningin  met  hare  jonkvrouwen,  zullen  geleid  worden  met  alle  blijdschap  en verheuging; zij zullen ingaan in des Konings paleis, in het elpenbenen paleis (vs. 9), waar ook de Vader troont, die Zijnen Zoon de bruiloft bereidt (MATTHEUS. 22: 1 vv.).

17. In plaats van uwe vaderen, de heerlijke voorvaderen, van welke Gij, o Koning-Messias! naar hot vlees afstamt (Rom. 9: 5), zullen uwe zonen zijn, uwe geestelijke zonen; gij zult hen tot vorsten zetten over de ganse aarde 1), gelijk aardse koningen, dat men hun zonen in den beperkten omvang van hun geheel plegen te doen (2 Samuel 8: 1 8. 2 Kronieken 11: 23 2 vgl. Psalm 110: 3. Openbaring 5: 10).

1) Dit wordt tot zien Koning (Christus en Zijn bruid) gesproken, van welke geprofeteerd wordt, dat het Hem, niet minder dan Zijne voorvaderen naar het vlees, als geestelijke zonen ontbreken zal, die door de ganse wereld het Evangelie zullen prediken, Zijne Kerk met Gods Woord weiden en regeren, en namaals op hun tronen zitten en met Christus in glorie heersen.

De bruid des Lams, welke de Ziener (Openbaring 19: 7 vv.) in glinsterend witten Bijssus gekleed ziet, welke hare gerechtigheid betekent, gelijk hier de bonte gouden klederen hare heerlijkheid,  is niet  ene gemeente,  maar  de gemeente van Israël met  de gemeente uit  de heidenen, die door geloof aan haar verbonden zijn, te zamen..

De talrijke, machtige nakomelingschap, die hier den Koning wordt voorspeld, de zonen, die met  de roemruchtigste voorvaderen gelijk staan, en hun  vorstendommen bezitten over de gehele  aarde,  zijn  uitstekende  mannen  in  het  rijk  Gods  door  alle  tijden  heen  en  in  alle gewesten, waar hun invloed des te groter is, naarmate het Oude Verbond beneden het nieuwe staat..

18.

III. Vs. 18. De zanger besluit met de belofte, dien heerlijke Koning altijd te zullen loven; hij spreekt daarin de hoge roeping van zijn volk Israël uit; hij weet dat deze roeping haar gevolg zal hebben, en op den door hem uitgesproken lof een heerlijk antwoord van lof uit den mond der volken volgen zal.

18. Ik, de zanger, een lid van het volk, dat geroepen is Uwe bruid te zijn, zal Uws naams, beminnenswaardig,  heldhaftig,  goddelijk  Koning!  doen  gedenken  van  elk  geslacht  tot geslacht: daarom, omdat op die wijze Uw lof ook zal doordringen tot andere volken, die nu nog in duisternis en nacht zijn, en zij opgewekt zullen worden hetzelfde te doen, zijn wij er zeker van, daarom zullen U de volken loven eeuwiglijk en altoos1).

1) Den Koning in Zijne schoonheid te zien is de wens en begeerte van alle Gods kinderen, en wanneer dit aan deze zijde des grafs werkelijk mag gebeuren, dan is het de oprechte begeerte, om den naam van dien Koning en Heere groot te maken. Wie iets van de heerlijkheid van dien Koning kent en ervaart aan zijn hart, zal van Hem niet kunnen zwijgen.

PSALM 46.

TROOST EN VEILIGHEID DER KERK.

1. Een lied op Alamôth (= maagden), d.i. vrouwen- of sopraanstemmen uit te voeren (Psalm 6: 1 ), voor den opperzangmeester (Psalm 4: 1), onder de kinderen van Korach (1 Kronieken 25: 31 ).

De Psalm is, gelijk J. Arnd dien karakteriseert, een schone troost-Psalm, waarin het wonder Gods geprezen wordt, dat Hij Zijn klein hoopje gelovigen beschermt en behoedt in zo groten nood en vervolging, dat men zou zeggen, dit de gehele wereld zou ten ondergaan. Vragen wij nu naar de geschiedkundige aanleiding tot ons lied, dat Luther in het jaar 1529, als hij zich voor den Augsburgsen rijksdag voorbereidde, tot zijn: "Een vaste burg is onze God" (vgl. vs. 8 en 12) omgewerkt heeft, zo zijn de gedachten der uitleggers daarover verdeeld. Sommigen denken aan Josafats overwinning over de Ammonieten en Moabieten in 2 Kronieken 20, aan welke de beide volgende Psalmen (47 en 48) benevens Psalm 83 hun ontstaan te danken hebben. Anderen denken aan de nederlaag van het Assyrische leger, welke het onder Sanherib in het 14de jaar van den koning Hizkia (713 v.C.) voor Jeruzalem leed (2 Koningen 18: 13-19. Jes. 36: 1-37: 36). Aan de eersten sluiten wij ons aan, en bevelen onzen lezers aan, eerst de geschiedenis op de genoemde plaatsen na te lezen, wanneer zij namelijk tot een recht verstaan van den Psalm willen komen, en genot van de lezing willen hebben.

2.

I. Vs. 2-4. De Psalm begint met ene algemene verklaring van hetgeen God voor Zijn volk is, namelijk ene toevlucht en ene vaste hulp. De gemeente des Heren kan daarom getroost zijns,

ook bij het hevigst woeden der elementen. Deze uitspraak is gegrond op de onlangs gemaakte ervaring.

2. God is ons ene Toevlucht en Sterkte (Psalm 18: 2 vv. Spreuken 18: 10); Hij is krachtelijk bevonden ene Hulp in benauwdheden.

3. Daarom zullen wij niet vrezen, al ware het, dat de nood nog hoger steeg, dan dien wij doorgestaan hebben, al veranderde de aarde hare plaats, al schokte de aarde heen en weer, en al werden de bergen verzet in het hart van de zeeën, in de diepte van den Oceaan, uit welken zij bij de schepping verrezen zijn (Genesis 1: 9 vv.).

4. Laat,  gelijk aan het einde der wereld werkelijk geschieden zal (Luk. 21: 25 vv.), hare wateren bruisen,  laat  ze beroerd worden,  zodat  zij,  door  stormen opgezweept,  buiten de oevers, treden; laat de bergen daveren door hun verheffing, door de woede der golven! Sela (vgl.Psalm 3: 3), de muziek,  die zich hier verheft, bekrachtigt  het  geloofsvertrouwen der gemeente in zulk ene wilde opgewektheid der elementen.

Op zijne reis naar den rijksdag te Augsburg had de keurvorst Frederik de Wijze, terwijl Jonas, Spalatin en Melanchton hem daarheen vergezelden, Luther, die onder den ban lag, te Coburg achtergelaten. Hier werkte deze in waarheid als Mozes, die met opgehevene handen voor den Heere stond (Exodus 17: 10 vv.) gedurende den harden strijd der zijnen. Veit Dietrich schrijft hieromtrent aan Melanchton: "Er gaat geen dag voorbij, waarop hij niet minstens drie uren, die voor het studeren het geschiktst zijn, voor bidden neemt. Het is mij eens gelakt hem te horen bidden. Welk een geest, welk een geloof in zijne woorden! Hij bidt zo innig als iemand, die met God spreekt, met zoveel vertrouwen en geloof, als door iemand, die met zijnen vader spreekt."  Hier  zong  Luther  meermalen  het  lied,  dat  naar  onzen  Psalm  door  hem  is vervaardigd, en dat tot een krijgs- en zegelied der Hervorming geworden is op de eveneens door hem gemaakte  wijze (de woorden van het  lied, zowel als de tonen der wijze, zegt Winterfeld, geven het levendigste beeld van den man).

Men merkt op, dat Luther meer naar de behoefte van het ogenblik dan naar den klank der woorden onzen tekst heeft overgenomen. Hoe bekend het lied zij, wij kunnen niet nalaten het hier over te nemen: "Een vaste burcht is onze God, Een toevlucht voor de Zijnen! Al drukt nu ‘t  leed,  al  dreigt  het  lot,  Hij  doet  Zijn  hulp  verschijnen!  De  vijand  rukt  vast  aan,  Met opgestoken  vaan;  Hij  draagt  zijn  rusting  nog  Van  gruwel  en  bedrog,  Maar  zal  als  kaf verdwijnen! -Geen aardse macht begeren wij; Die gaat welras verloren! Ons staat de rechte Man ter zij, Dien God ons heeft verkoren. Vraagt gij Zijn naam? Zo weet, Dat Hij de Christus heet. De liev’ling uit Gods schoot, Zijn Zoon en troongenoot...De zege is Hem beschoren! -En grimde  ook  de  open  hel  ons  aan,  Met  al  haar  duizendtallen,  Toch  zal  geen  vrees  ons nederslaan! Toch doen wij ‘t krijgslied schallen. Hoe ook de Satan woedt, Wij staan Hem voet  voor voet; Wij tarten zijn geweid; Zijn vonnis is geveld; Eén woord kan hem doen vallen! Gods Woord houdt stand in eeuwigheid; Het zal geen duimbreed wijken! Beef Satan! Hij, die ons geleidt, Zal u de vlag doen strijken! Delf vrouw en kinderen ‘t graf, Neem goed en bloed ons af! Het brengt u geen gewin: Wij gaan ten hemel in, En erven Koninkrijken.".

5.

II. Vs. 5-8. Hierop wordt nader meegedeeld, aan welke aanvallen en gevaren de stad Gods, van de zijde der haar vijandig gezinde, veroveringzuchtige wereld en hare machthebbenden is blootgesteld, maar; zij heeft den stroom der Goddelijke genade met zijne bronnen van vele Goddelijke zegeningen bij zich. "Ja, zij heeft den levenden God in haar midden." Alzo kan zij goedsmoeds blijven ondanks allen uitwendigen nood, de vrees kan slechts een korten nacht bij haar herbergen; hare hulp komt spoedig en plotseling, terwijl rondom haar het rijk der wereld te gronde gaat.

5.  Rondom  de  stad  moge  de  nood  groot  worden,  de  beekjes  der  rivier,  de  goddelijke zegeningen, die van den troon der genade uitgaan, door welke zij, als eens Edens hof van den paradijsstroom (Genesis 2: 10) bewaterd wordt, (Psalm 36: 9), zullen verblijden de stad Gods, als  enen  die  geen  gevaar  te  vrezen  heeft;  zij  toch  is  het  heiligdom  der  woningen  des Allerhoogsten, en zo lang de Heere daar woont, kan die stroom der genade niet ophouden te vloeien, en zolang die vloeit kan Gods volk zonder vreze zijn (Jes. 33: 20 vv.).

Voortreffelijk  schijnt  ons  op  het  eerste  gezicht  de  uitspraak  van  Horatius  (een  der voornaamste Romeinse dichters, die in den tijd van 65-9 vóór Chr. leefde en bij den keizer Augustus in groot  aanzien stond)  toe,  over  den rechtvaardigen:  si fractus illabatur  orbis, impavidum feriant ruïnae (al viel de aarde ook in stukken gebroken ineen, zo zullen toch de puinhopen in hem een onverschrokken man ter nederslaan); maar daar zulk een man als hier bezongen  wordt,  nooit  gevonden  is,  zo  doet  hij  niets  dan  schertsen.  De  zielgrootheid daarentegen, gelijk die in onzen Psalm beschreven wordt, steunt alleen op Gods bescherming en de belofte, die Hij den Zijnen gegeven heeft, en overwint op die wijze gemakkelijk den schrik, die alle schepselen met den ondergang bedreigt..

Welke is de rivier, die de stad Gods zal verheugen? God zelf is die rivier, gelijk blijkt uit het volgende: "God is in het midden van haar" (vs. 6). 1. God, de Vader, is de rivier: "Mijn volk heeft twee boosheden gedaan; Mij, den springader des levenden waters, hebben zij verlaten, om zich zelven bakken uit te houwen, gebrokene bakken, die geen water houden" (Jer. 2: 13). 2. God, de Zoon, is de rivier, de fontein der verlossing: "Te dien dage zal er ene fontein geopend zijn voor het huis David’s en voor de inwoners van Jeruzalem tegen de zonde en tegen de onreinheid" (Zach.  13: 1).  3.  God,  de Geest,  is de rivier: "Die in Mij gelooft, gelijkerwijs de Schrift zegt, stromen des levenden waters zullen uit zijnen buik vloeien." (Joh. 7: 38). "Zo  wie gedronken zal hebben van het  water, dat  Ik hem geven zal,  dien  zal in eeuwigheid niet dorsten, maar het water, dat Ik hem zal geven, zal in hem worden ene fontein van water, springende tot in het eeuwige leven." (Joh. 4: 14). En welke zijn de beekjes van deze rivier? De volmaaktheden Gods, de volheid van Christus, de werken des Geestes en deze lopende in het kanaal van het verbond der belofte.

Geen vijand kan deze beekjes afsnijden van de Kerk van Christus. Zie Jes. 36: 2; 37: 25 vergeleken  met   2  Kronieken  32:  2-4.  Deze  zachtvloeiende  maar  volle  stromen  zijn tegenovergesteld aan de bruisende golven van de zee.

6.  En  niet  slechts  een  stroom  van  genade  is  daar,  maar  Godzelf,  die  zich  met  Zijne tegenwoordigheid aan die woningen verbonden heeft, is in het midden van haar; daarom zij zal niet wankelen; God zal, wanneer zij in nood komt, haar helpen in het aanbreken van den morgenstond, zodat de angst en vrees niet langer dan één nacht toeven kan (Psalm 30: 6. Jes. 17: 14; 37: 36).

7.  De  heidenen  raasden,  gelijk  wij  het  zagen  en  hoorden  van  de  verbonden  volken,  de koninkrijken bewogen zich; Hij verhief Zijne stem, de aarde versmolt; verheft Hij Zijne stem, zo is de gehele macht  der wereld tot niets opgelost, gelijk sneeuw voor de zon versmelt (Amos 9: 5).

8. De HEERE der heirscharen, op wiens bevel alle machten zich als krijgsscharen moeten stellen (1 Samuel 1: 3 ), is met ons; de God van Jakob is ons een hoog vertrek, een zekere burg, die door niemand kan beklommen worden. Sela. (Psalm 3: 3). Neemt dit recht ter harte, opdat het diepe wortels schiete.

9.

III. Vs. 9-12. Het lied keert zich nu tot de gebeurtenis van den laatsten tijd, die zo duidelijk bewezen heeft, dat God aan het  woeden der heidenen en aan allen strijd zo plotseling en wonderbaar een einde kan maken, en Zijne stad als onaantastbaar voor de ogen der gehele wereld kan voorstellen, en Zich zelven kan doen erkennen bij de volken der aarde. Het lied gaat tot ene vermaning aan deze over, die tevens waarschuwing en bedreiging is, en sluit met hetzelfde woord, waarmee de tweede afdeling eindigde. Dit woord is de hoofdgedachte van den gehelen Psalm, en de quintessens van hetgeen in de eerste afdeling gezegd is. Het is dan ook het motief van het boven medegedeelde lied van Luther.

9.  Komt,  gij  allen,  die  een  bewijs  van  Gods  almacht  en  hulp  zien  wilt,  aanschouwt  (2 Kronieken 26) de daden des HEREN, die verwoestingen op aarde aanricht.

10. Die, daar Hij de tegenpartijen Zijner stad vernietigt en hen steeds meer tot het heerlijk doel hunner roeping leidt, de oorlogen, aan welke Hij geen behagen heeft, ten minste niet aan die tegen Zijn volk, doet ophouden 1), Jes. 2: 4; 9: 5; 54: 16 vv.), tot aan het einde der aarde, den boog verbreekt, en de spies aan twee slaat, de wagens met vuur verbrandt, (Psalm 76: 4).

1) Het wil te kennen geven, dat Zijn hoog bestuur zich ook uitstrekt over oorlog en vrede. Voor zover de krijg een werk van hartstocht en nijd is, heeft de Heere geen lust in den krijg. Voor zoveel willekeurig geweld en hebzucht de plannen smeedt, heeft de Geest des Heren een afkeer van het gewoel der volken. En onder de beloften en de zegeningen van Zijn genaderijk is deze niet een geringe, dat de zwaarden tot spaden en de spiesen tot sikkelen worden bereid. En toch, Hij heeft Zijne voorzienige hand in den krijg en in den vrede. Het hart der koningen is in die hand en de Machtige leidt het als waterbeken, ook als het geldt de gedachten, die naar het slagveld wijzen.

11. Laat af, zo spreekt Hij, die voor Zijn volk heeft gestreden en ook nu voor hen spreekt tot de  volken,  die  zich  zouden  willen  verheffen  (Psalm  68:  31).  Laat  af  van  alle  vijandige ondernemingen tegen Mijn volk, en weet, dat ik God ben 1), de alleen waarachtige God, tegen wie   Gij   niets   vermocht;   Ik	zal   verhoogd	worden,	in   Mijne   verhevenheid	en onverwinnelijkheid erkend worden onder de heidenen; Ik zal verhoogd worden op de aarde; daarom heb Ik hier duidelijk zonder uitwendige wapenen voor Mijn volk gestreden en het Zijnen verdrukkers onmogelijk gemaakt hun bedoelingen verder na te jagen.

1) Hier spreekt de Heere door Zijn knecht, om volken en personen te dringen hem te erkennen als den geheel enigen Opperheer, die heerst over alles, die regeert over alles wat bestaat. Mensen mogen de stoutste voornemens koesteren, maar een wenk van den Almachtige, één uiting van Zijn wil...en God, de Heere, toont het, dat Hij troont boven alles, dat Zijn raad zal bestaan en Hij al Zijn welbehagen zal doen. De Ammonieten en de Moabieten mogen plannen beramen, om het volk Gods te verdrijven uit de landpalen Israël’s, om bezit te nemen van het aan Israël geschonken land, de Heere zal hun tonen, dat Hij God is, en dat Hij al de woelingen en plannen van de vijanden van Zijn volk belacht. Zonder macht van wapenen zal Hij aan Zijn volk de overwinning geven.

12. De HEERE der heirscharen, zo roemt Gods volk nog eens (vs. 8), is met ons; de God van Jakob is ons een hoog vertrek. Sela. (Psalm 3: 3).

Wij moeten bij dergelijke Psalmen niet alleen denken aan hetgeen God reeds in vorige tijden gedaan heeft of ook ons zelven heeft laten zien, maar altijd een blik slaan in hetgeen nog in Gods schatkamers bewaard is. Er is nog veel te wachten, aardbeving, hagel, bruisen der zee, omstorten van bergen, (Openbaring 16: 18 vv.) menige krijg en woeden der volken tegen den Heere en Zijnen Gezalfde (Openbaring 19: 19 vv), God zal daarin nog verheerlijkt worden, er zal bij vele  mensen  verschrikking,  benauwdheid  en  vergaan  van  vreze  zijn.  Bidt,  dat  gij waardig geacht moogt worden, om dit alles te ontvlieden en te staan voor den Zoon des mensen!.

PSALM 47.

VAN CHRISTUS HEMELVAART.

1. Een Psalm (Psalm 3: 1) voor den opperzangmeester (Psalm 4: 1), onder de kinderen van Korach. (1 Kronieken 25: 31 ).

Deze  Psalm  ziet  eveneens  op  de  gebeurtenis  van  de  overwinning  van  Josafat  over  de verenigde naburige volken, de Moabieten, Ammonieten en Maonieten, die Gods volk uit het land Zijner erve dachten te verdrijven en zich zelve daarin te vestigen (2 Kronieken 20: 1 vv. 20.1). Het was ene overwinning zonder strijd, een triomf zonder zwaardslag van de zijde van Josafat en van zijn volk. Des te duidelijker was het ene overwinning van Jehova zelven en het dal des lofs, waar hij verheerlijkt  werd, werd nu tot de plaats, van waar de Heere, na de verlossing Zijns volks volbracht te hebben, en onder het gejubel der Levitische koren, als het ware Zijne hemelvaart hield. (2 Kronieken 20: 26 ). Daarin ligt iets typisch en profetisch ten

opzichte der toekomstige hemelvaart van Christus, de schone, door sterke vreugde bewogen Psalm, die aan de ene zijde met volle recht, als van het lofdal uit, gezongen kan verklaard worden, draagt aan de andere zijde zo beslist een profetisch-Messiaans karakter, dat hij in zijne gehele diepte eerst van den berg der hemelvaart kan begrepen worden. Geluk hij nu voor de Christenen een: "Christus voer ten hemel" is, zo heeft de Joodse synagoge hem tot een Nieuwjaars-Psalm gekozen.

2.

I. Vs. 2-5. Eerst worden alle volken der aarde, dus de heidenen tot vrolijken lof voor den Heere opgewekt; want Hij is een hoog verheven en ontzaglijk God, de almachtige beheerser der gehele aarde. Als zodanig heeft Hij Zich duidelijk in de genoemde daadzaak betoond, die tot ene getuigenis dient, dat, gelijk Hem aan de ene zijde het heilige land, de erve Zijns volks ter harte gaat, Hij ook aan de andere zijde slechts daarom vooreerst Israël’s God geworden is, om ten laatste de God van alle volkeren te worden.

2.  Al gij volken! klapt  in de hand,  in vrolijkheid  des harten,  in  plaats van te vrezen (2 Kronieken 20: 29); juicht Gode met ene stem van vreugdegezang, als enen Koning, dien gij huldigen moet (1 Samuel 10: 24. 2 Koningen 11: 12).

3. Want de HEERE, de Allerhoogste (Psalm 78: 56), is vreselijk, een voorwerp van schrik, voor wie men in diepen eerbied te vrezen heeft (Psalm 76: 8), een groot Koning over de ganse aarde,  en  niet  alleen  over  Israël,  en  diens  land,  hoewel  hier  het  middelpunt  Zijner heerschappij is.

4. Hij brengt, daar Hij ze steeds meer onderwerpt, waarvoor de zo even behaalde overwinning een heerlijk bewijs is, de volken onder ons, en de natiën onder onze voeten, wat voor hen iets bitters moge hebben; maar de bittere schaal houdt een zoete kern in zich.

Hiermede wordt bedoeld, dat de heidenen leerlingen zullen zijn en de Joden onderwijzers, want te zitten onder of aan de voeten wordt in de Schrift gebezigd voor leren. (Hand. 22: 3).

5.  Hij  verkiest  voor  ons  onze  erfenis,  het  heilige  land,  dat  wij  bewonen,  daar  Hij  ons beschermt tegen elke poging om het ons te ontroven (Psalm 83: 5 en 13. 2 Kronieken 20: 23), de heerlijkheid van Jakob, dien Hij heeft liefgehad, dit land, waarop het volk der goddelijke liefde als op ene bijzondere genadegift roemen kan. Sela (zie Psalm 3: 3). De muziek drukt hier op de stelling, die zo heerlijk door de ervaring bevestigd is haar zegel.

Wat nu aan Israël geschiedt, zou terecht voor de gehele wereld een voorwerp van levendige vreugde zijn, want ook zij, wie het in de eerste plaats geen heil aanbrengt, hebben toch daar in ene  daadzakelijke  belofte  daarvan,  een  onderpand  van  het  heil,  dat  in  de  toekomst  zal toegedeeld worden. Toont het Gods grootheid, zo openbaart het ook, wat de heiden in de toekomst aan dezen God zal hebben..

6. God vaart nu, nadat Hij te voren van den hemel neerkwam, en met heerlijke daden der verlossing Zijn volk gezegend heeft (2 Kronieken 20: 22 vv.), weer op met gejuich 1), onder het dankend gejubel van Israël, dat Hem het lofoffer der lippen brengt (2 Kronieken 20: 26); de  HEERE,  nadat  Hij  Zijne  verbondstrouw  op  nieuw  door  daden  van  almacht  en  liefde bewezen heeft, met geklank der bazuin, onder het helder geklank der hoornen, die de zege verkondigen.

1) Er wordt hier gezinspeeld op het oude gebruik onder de Wet, want dewijl het geklank der bazuin placht aangewend te worden, om de heilige samenkomsten luister bij te zetten, zegt de Profeet, dat God opvoer, wanneer de bazuinen het volk vermaanden en opwekten, om Zijn macht groot te maken. Ondertussen is het niet  twijfelachtig, of onder die schaduwachtige ceremonie heeft de Profeet een ander opvaren willen aanduiden, n.l. hoe Christus boven alle hemelen opgestegen,  over  de gehele wereld  de regering heeft  aanvaard,  en,  bekleed met hemelse kracht, alle trotsheid en hoogheid heeft onderworpen..

7. Psalmzingt Gode, Gij kinderen van Juda, opdat de feesttonen van dezen dag een eindelozen en  grenzelozen  nagalm  verkrijgen  door  uw  gehele  verdere  leven,  psalmzingt!  psalmzingt onzen Koning, die Zich zelven verheerlijkt heeft (Jes. 12: 5), psalmzingt, opdat Zijn roem door de gehele wereld klinke.

8. Want God, dat is uit deze gebeurtenis weer duidelijk gebleken (vs. 3), is een Koning der ganse aarde1), daarom moeten alle landen van Zijne eer vervuld worden (Psalm 72: 19); psalmzingt met ene onderwijzing 2), een gezang, een uitnemend lied (Hebr. Maskil vgl. 1 Kronieken 25: 31 ).

1) Blijdschap moeten wij in ons hebben, hoe donker het rondom ons zij. Soms kan het ons toeschijnen, als werd onze tijd hoe langer hoe meer een tijd vóór den storm: zwaar, drukkend, verstikkend. Men weet niet wat er komen zal. Maar God is een Koning der ganse aarde. Ja, het einddoel van alles is, dat God als Koning Zich zichtbaar in heerlijkheid zal openbaren. God is een koning der ganse aarde..

2) Wij moeten God prijzen met ene onderwijzing, wij moeten verstaan waarom en om wat redenen wij Hem prijzen. Dit is een regel van het Godsrijk, (1 Kor. 14: 15) zingen met den geest en ook met het verstand; het is alleen met het hart, dat wij melodie voor den Heere maken (Efeziers 5: 19) Het is gene aangename dienst, indien het gene redelijke dienst is. Wij moeten  God  prijzen,  als  die  verlangen,  dat  ook  anderen  Gods  heerlijke  volmaaktheden verstaan en begeren hen te onderwijzen in Zijnen lof..

9. De hoofdgedachte van dat lied en van die onderwijzing zijn deze: God regeert over de heidenen; God zit,  nadat  Hij neergekomen is om door  vernietiging  der  vijanden Zich als Koning der heidenen te doen erkennen, op den troon Zijner  heiligheid 1), om de gehele wereld ook werkelijk aan Zijne heerschappij te onderwerpen.

1) De troon moet hier niet gedacht worden te Jeruzalem te zijn in den heiligen tempel zoals sommigen  willen,  hoewel  ook  daar  de  Heere  God  gezegd  wordt  Zijn  troon  te  hebben

opgericht, maar de dichter denkt hier aan den hemel, waarin de Heere Zijn troon heeft, en vanwaar Hij zegevierend heerst over alle Zijne vijanden, vanwaar uit Hij de wereld aan Zich onderwerpt. Wij weten, dat dit in Christus is en wordt verzekerd, die alle vijanden Gods zal onderwerpen, totdat Hij het Koninkrijk den Vader zal hebben overgegeven, opdat God zij alles in allen.

10. Als dat doel bereikt is, dan zal het zijn: De edelen der volken, en met hen de volken zelf, zijn  verzameld  tot  één  volk,  het  is  het  volk  van  den  God  van  Abraham,  een  volk  van gelovigen, een volk dat in Israël’s volksgemeenschap is ingelijfd; want de schilden der aarde zijn Godes 1), de bestuurders, de hoofden der vorsten, die voor de volken zijn als schilden voor de krijgslieden (Hos. 4: 18), zijn des Heren en hem volgen de onderhorigen. Hij, de Heere is zeer verheven 2)!

1) Wat betreft, "dat de schilden der aarde Godes zijn," velen verstaan dit, van de vorsten. En ik beken wel, dat we deze metaphora meermalen in de Schrift ontmoeten. Vervolgens schijnt dit niet slecht met het verband van den zin overeen te komen, alsof de Profeet gezegd heeft, dat de aanzienlijken der wereld, naar de beslissing Gods in Zijn Kerk zijn ingezet, dewijl Hij ook door hen regeert. De zin is echter eenvoudiger, dat, dewijl de wereld beschermd en bewaard wordt door één God, met recht zulk een verhevenheid met verwondering  wordt erkend, welke tot zulk een uitgestrekte bewaring voldoende is. Want daarom spreekt hij van schilden  in  het  meervoud,  dewijl  in  de  verschillende  en  bijkans  ontelbare  gevaren,  die voortdurend de wereld bedreigen op elk gebied, het  noodzakelijk is, dat  de meervoudige Voorzienigheid Gods als zo vele schilden, moet tussen beide komen..

Anderen zijn er, die schilden opvatten in den zin van de aanzienlijken en groten der aarde, en met hen verenigen wij ons het liefst. Zodat schild dan staat voor hen, die zich van een schild bedienen. In plaats echter van tegen God op te staan en Zijne vijanden te zijn, zijn zij Hem door vrije gunst en genade dierbaar geworden, Zijn eigendom, zodat Hij Zich van hen, ten behoeve van Zijn Koninkrijk bedient, om dit te dienen.

2) De ware, laatste overwinning van Jehova bestaat niet in bloedige onderwerping en doffe nederstorting, maar in omkering van de harten der volken tot blijde aanbidding. Israël, welks God de Heere slechts daarom geworden is, om aller volkeren God te worden, verlangt, dat dit doel Zijner verkiezing bereikt worde..

Dan zal het  zijn ene kudde onder een Herder. De menigvuldige stammen van verworpen heidenen  zullen  zich  vergaderen  om  de  kruisbanier  van  den  Messias;  de  verstrooide  en verachte  nakomelingschap  van  Abraham zal zich  bekeren  en  leven;  de  kerk  gelukkig  en getooid in de duizendjarige heerlijkheid en schoonheid, zal de heerlijkheid beschouwen en den lof uitspreken van Hem, die haar heeft bedekt met het kleed Zijner gerechtigheid en die haar heeft versierd met de klederen der verlossing..

Wij  mogen  niet  vergeten  het  gevolg  van  de  Messias  verhoging  aan  de  rechterhand  der Majesteit  in  de  hemelen.  Gedurig  is  het  de  vreugde  van  Profeten  en  Apostelen  om  te vertoeven bij de omkering der volken tot het Evangelie van Christus..

Heere! is het niet Uw roem en Uw behagen om Israël bekering en vergeving der zonden te schenken, nu Gij verhoogd zijt als Vorst en Zaligmaker. Heere! bestuur Gij in ons en voor ons. Schenk ons en uwe gehele Kerk al de zegeningen van Uw koninkrijk van genade hier en heerlijkheid hierna. Richt Uw Koninkrijk op in onze harten. Neem elke gedachte gevangen tot de gehoorzaamheid van Christus. Bedwing alzo zacht al de krachten en vermogens der zielen van Uwe gekochten in heilige liefde en vreze, en in welbehagen in U. Dat prijzen van U met onderwijzing ga uit van ieder hart, beide hier en voor eeuwig tot U, den god onzer verlossing.

Overheidspersonen  worden  gezegd  het  zwaard  te  dragen,  niet  dat  zij  zwaarden  zijn,  zij worden gezegd schilden te zijn, niet schilden te dragen. Dit wijst aan, dat beschermen en bewaren meer hun ambt is dan straffen.

PSALM 48.

VOORAFBEELDING DER CHRISTELIJKE KERK.

1.  Een lied,  een  Psalm een geestelijk  loflied,  om door  snarenspel begeleid  te worden (1 Kronieken 26: 31 ), voor de kinderen van Korach.

Deze  Psalm  is  een  tweede  danklied  der  gemeente  voor  de  zo  wonderbaar  verkregene overwinning over de verenigden Ammonieten, Moabieten en Maonieten, die haar bestaan in gevaar brachten. Het is vervaardigd om in Jeruzalems tempel gezongen te worden, nadat men daar  onder  muziek  ingetrokken  was.  (2  Kronieken  20:  28).  Bij  den  godsdienst  van  den tweeden tempel werd hij, even als Psalm 24 op Zondag, tot besluit van het morgenoffer op Maandag gebruikt. (Numeri 28: 8 Aan).

2.

I. Vs. 2-9. Voordat de zanger op het eigenlijke onderwerp van zijn lied, op de goddelijke bewaring der heilige stad in het grote gevaar, dat voor weinige dagen dreigde, komt, prijst hij vooraf de  waardigheid  en hoogheid  van Jeruzalem,  en roemt  hij de heerlijkheid  van den groten Koning, wiens zetel het is. Vervolgens vermeldt hij de gebeurtenis van den laatsten tijd,  hoe  de  vijandige  koningen  onder  elkaar  bepaald  hadden,  Jeruzalem te  nemen,  maar slechts in hare nabijheid gekomen waren, om de stad van verre te zien en van schrik weg te vluchten.  Deze  gebeurtenis  stelt  hij  voor  als  ene,  in  welke  de  geschiedenissen  van  den vroegeren tijd weer opleefden, en door welke de onvergankelijkheid der heilige stad op nieuw openbaar was geworden.

2. De HEERE is groot en zeer te prijzen, in de stad onzes Gods, op den berg Zijner heiligheid, waar Hij Zijnen zetel heeft, en waar Hem lof betaald wordt.

3. Schoon van gelegenheid 1), ene vreugde der ganse aarde, des mensen lands (Klaagt. 2: 15. Ezechiël. 16: 14), is de berg Zion, met den Davidsburg, dien het op zijnen rug draagt (2 Samuel 5: 9 vv.), en schoon is hij vooral om der wille van Hem, die uit David’s geslacht zal voortkomen (Jes. 4: 2; 11: 1) aan de zijden van het noorden; dit maakt Jeruzalem tot de stad

des groten Konings, de tempelberg met de woning van Hem, die de Koning der koningen en de Heer der heren is (Jes. 31: 9. MATTHEUS. 5: 35).

1)  Hieronymus  en  naar  hem Luther  nemen  dit  woord  op  in  de  betekenis.  die  het  in  ‘t Chaldeeuws heeft en vertalen: "De berg Zion is als een schone spruit." Anderen daarentegen gelijk de Wette vertalen het: "Schoon door verheffing."

De vertaling van een schone verhevenheid, achten we nog beter. Men moet de woorden "aan de zijde van het Noorden" er onmiddellijk mede verbinden, dewijl de Moriaheuvel noordelijk lag. Voor den dichter was juist dit gedeelte des bergs zo schoon in heerlijkheid dewijl God zich er  openbaarde als een God van genade.  Daarom  was Jeruzalem de stad des groten konings, die in rechtvaardige gerechtigheid en zachtmoedige goedertierenheid heerst.

4. God is onder het welvarende volk in hare paleizen, want in Jeruzalem zijn gene hutten, hare bewoners  zijn  een  koninklijk  heiligdom;  Hij  is  er  bekend  voor  een  hoog  vertrek,  ene ontoegankelijke en onbedwingbare vesting, ene veilige bescherming.

Wij eren geen onbekenden God. Wij kennen Hem als ene toevlucht in droefheid, wij hebben Hem als zodanig lief en snellen tot Hem in tijd van nood. Al werden wij koningen en al werden onze huizen paleizen, wij kannen niet vertrouwen op ons zelven, maar wij bouwen op den Heere, onzen Beschermer, wiens welbekende macht ons bolwerk is..

Jeruzalem is hier, gelijk overal in de H. Schrift, niet slechts een voorbeeld van de Kerk des N. Testaments,  maar  tevens  het  historisch  geestelijk  uitgangspunt,  de  bron,  waaruit  alle geestelijk heil in den Messias voor de ganse wereld zou vloeien. Zie Jes. 2: 2-3. Micha 4: 1-5. Psalm 87. Vergelijk met Hand.1: 8..

5. Want ziet, de koningen van die volken, die in 2 Kronieken 20: 1 vv. genoemd zijn, waren vergaderd, hadden zich verenigd, om de heilige stad ten onder te brengen (Psalm 83: 4 vv.); zij waren te zamen doorgetogen, doorgedrongen tot in de nabijheid der stad, zodat een groot gevaar baar dreigde (2 Kronieken 20: 2).

6. Gelijk zij het zagen 1), alzo waren zij verwonderd van wege de waarde en heerlijkheid der stad; zij werden verschrikt, toen zij haar zagen,  zij haastten zich weg door ene dadelijke vlucht.

1)  De koningen met  hun volken kwamen  tot  dicht  in de nabijheid  van Jeruzalem,  in de woestijn van het ongeveer drie uren van de stad verwijderde Thekoa (2 Kronieken 20: 20), hetwelk een ver  uitzicht, vooral ook op den omtrek van Jeruzalem geeft (2 Samuel 2: 1 Aanm)..

6. Gelijk zij het zagen 1), alzo waren zij verwonderd van wege de waarde en heerlijkheid der stad; zij werden verschrikt, toen zij haar zagen, zij haastten zich weg door ene dadelijke vlucht.

1)  De koningen met  hun volken kwamen tot  dicht  in de nabijheid  van Jeruzalem,  in de woestijn van het ongeveer drie uren van de stad verwijderde Thekoa (2 Kronieken 20: 20), hetwelk  een ver uitzicht, vooral ook op den omtrek van Jeruzalem geeft (2 Samuel 2: 1 Aanm)..

7. Beving greep hen aldaar aan, smart als van ene barende vrouw (Jes. 33: 14).

Onlusten in het bondgenootschappelijk leger veroorzaakten de vlucht en verwoesting. Maar het was, alsof zij bij het gezicht van Jeruzalem door den schrik waren in het hart gegrepen. Ene dichterlijke versiering..

Het gezegde van Ceasar is bekend: Ik kwam, zag en overwon, waarin hij de gemakkelijkheid na  de  Egyptische  overwinning  aanduide.  De  Profeet  zegt  hier  het  tegendeel,  dat  de goddelozen alleen bij het gezicht der stad verschrikt waren, alsof God door de gloed van Zijge heerlijkheid hun ogen had verblind..

8.  Met  enen  oostewind  (Job  27:  21.  Jes.  27:  8),  zo  gevaarlijk  in  de  Middellandse  zee, verbreekt Gij de grote voor verre vaart bestemde schepen (1 Koningen 10: 22 ) van Tarsis, alzo slingert Gij met geringe moeite de ontzettendste macht, die zich tegen Uwe stad verheft ter neer (Jes. 33: 21).

De in 2 Kronieken 20: 1 vv. en 22 vv. medegedeelde gebeurtenissen zijn hier in dichterlijken vorm naar de wijze der profeten geschilderd. Tevens is hier gedoeld op de vernieling der Tartessische vloot te Ezeon Geber, die om handel te drijven door Jósafat in vereniging met Ahazia van Israël uitgerust was (1 Koningen 22: 49)..

Niets  in  de  natuur  kan  juister  de  vernietiging  van  het  heidendom  door  den  Geest  des Evangelies afbeelden,  dan de schipbreuk van  ene  vloot  in een hevigen storm.  Beide zijn veroorzaakt door de grote macht van God..

9. Gelijk wij uit de overlevering van den voortijd gehoord hadden, alzo hebben wij nu door eigene ervaring bevestigd (Job 42: 5) gezien in de stad des HEREN der heirscharen, in de stad onzes Gods; God zal haar bevestigen tot in eeuwigheid 1). Sela (Psalm 3: 3).

1) Het verwoeste Jeruzalem, merkt hier Hengstenberg op ter rechtvaardiging van dit "tot in eeuwigheid," is niet hetgeen de zanger bedoelt; het is slechts het te niet gaande lichaam." Dat is niet juist. Het is waar, dat het Jeruzalem in de Nieuw-Testamentische gemeente naar zijn eigenlijk inwendig wezen zijn voortdurend voortbestaan heeft; maar het is ook waar, dat zijn tijdelijk verleden worden in den tijd der heidenen (Luk. 21: 24) de belofte Gods evenmin opheft als Israël’s tijdelijke verstoting, zijne verkiezing (Rom. 11). De heilige stad gaat niet weer onder zonder op te staan..

9. Gelijk wij uit de overlevering van den voortijd gehoord hadden, alzo hebben wij nu door eigene ervaring bevestigd (Job 42: 5) gezien in de stad des HEREN der heirscharen, in de stad onzes Gods; God zal haar bevestigen tot in eeuwigheid 1). Sela (Psalm 3: 3).

1) Het verwoeste Jeruzalem, merkt hier Hengstenberg op ter rechtvaardiging van dit "tot in eeuwigheid," is niet hetgeen de zanger bedoelt; het is slechts het te niet gaande lichaam." Dat is niet juist. Het is waar, dat het Jeruzalem in de Nieuw-Testamentische gemeente naar zijn eigenlijk inwendig wezen zijn voortdurend voortbestaan heeft; maar het is ook waar, dat zijn tijdelijk verleden worden in den tijd der heidenen (Luk. 21: 24) de belofte Gods evenmin opheft als Israël’s tijdelijke verstoting, zijne verkiezing (Rom. 11). De heilige stad gaat niet weer onder zonder op te staan..

10.

II. Vs. 10-15. Hierop laat de zanger een vrolijk danklied horen tot Gods lof, die het wachten der rechtvaardigen tot vreugde liet worden, hij besluit met ene oproeping aan diegenen, welke weer in den tempel vergaderd zijn, de stad van alle zijden rond te gaan en haar in alle delen te bezichtigen, om zich te overtuigen, dat zij ongedeerd gebleven is, en om de bekendmaking van Gods eeuwige leiding, onder welke zij staat, tot het laatste nageslacht te brengen.

10. O God! wij gedenken nu Uwer weldadigheid, in het midden Uws tempels, want bij Uwe grote daden in vroegere dagen hebt Gij nieuwe gevoegd in de ons geschonkene zege.

11. Daarvoor betaamt ons lof en dank. Gelijk Uw naam is, O God!, dien Gij verkregen hebt door Uwe grote daden, die heerlijk en verre verbreid is geworden (Exodus 15: 4 vv. Jozua 2: 9 vv.),alzo is Uw roem, dien Gij U door Uwe laatste wonderdaad verschaft hebt (2 Kronieken 20: 29) tot aan de einden der aarde; Uwe rechterhand, waarmee Gij allen dingen bestuurt en Uw volk helpt, waar het nodig is, is vol van gerechtigheid  1), wrekende naar de ene en zegenende naar de andere zijde (Psalm 35: 28).

1) Uw scepter en Uw zwaard, Uw regeren en Uwe wraak zijn te zamen rechtvaardig. Uwe hand is nooit werkeloos, maar vol van kracht, goedheid en billijkheid. Noch de vromen, noch de zondaars zullen bevinden, dat des Heren handen werkeloos neerhangen. In beide gevallen zal Hij rechtvaardigheid bewijzen. Voor den enen zal Hij door Jezus rechtvaardig zijn tot vergeving, voor den anderen rechtvaardig ter verdoemenis..

De gerechtigheid Gods moet ook hier genomen worden voor Zijn trouw, welke Hij in het beschermen der Zijnen betoont, waardoor een onschatbare troost tot ons komt, omdat Hij in het zorgen voor ons heil als den Rechtvaardige wil erkend worden. Wij vatten nu den zin van den Profeet zo op, dat de naam der valse goden door de monden der mensen verbreid wordt zonder grond en zonder ware verdienste; Israël staat echter in ene andere betrekking tot God, dewijl waarheen ook Zijn gerucht is doorgedrongen, allen verstaan, dat Hij is de bevrijder van Zijn volk, die de hoop en de gebeden der Zijnen niet teleurstelt, noch hen in ellende laat zuchten.

13. Gij kinderen van Juda! gaat rondom Zion, en omringt haar, telt hare torens 1), gij zult u overtuigen, dat er niet een ontbreekt.

1) Israël heeft het ondervonden, dat het werk des Heren een volkomen werk is, maar de dichter wil nu ook dat het gezien worde, dat men er zich van overtuige. Geen toren wordt er gemist, geen paleis is verwoest, geen vesting is genomen of gesloopt. Gelijk de Heere in vroegere dagen Zich gedurig als de Rotssteen en het Schild van Zijn volk had geopenbaard, zo ook nu. En daarom nu, dit feit mag niet voor het volgende geslacht verborgen blijven. Ook de nakomelingschap moet het weten, welk een machtig God het volk der belofte heeft, opdat uit de geschiedenis van vroeger het geslacht van later zich zou kunnen sterken in den Heere, zijn God.

14.  Zet  uw  hart  op  hare  vesting,  terwijl  gij  haar  nauwkeurig  beschouwt;  beschouwt onderscheidenlijk, één voor één, hare paleizen; gij zult zien, dat aan de heilige stad geen haar gekrenkt is, zij staat uit- en inwendig ongeschonden daar! Neemt dat ter harte, gij die te voren zo vol angst en zorgen waart (Psalm 83: 2 vv.), opdat gij het aan het navolgend geslacht vertelt.

De verlossing door Christus, Zijne gerechtigheid, Zijne offerande en voldoening heeft God gesteld tot wallen en bolwerken, en zij maken de stad en de Kerk onoverwinnelijk (Jes. 26: 1). Alzo is de Geest van God met Zijne werken en invloeden, welke een standaard zijn tegen des vijands tegenstand en vervolging, als Hij in Zijne kerk en Zijn volk is, meerder dan die in de wereld is (Jes. 59: 19. 1 Joh. 4: 4). Sommigen verklaren de woorden: "Zet uw hart op hare vesting" van Christus die de sterkte is van den arme en behoeftige in zijne droefheid, de sterkte van hun harten, van hun leven, en van hun zaligheid, en de veiligheid der Kerk..

15. Want deze God, die zo wonderbaar helpen en zo machtig beschermen kan, is onze God eeuwiglijk en altoos, dien wij nooit kunnen verliezen; Hij zal ons geleiden tot den dood toe 1).

1) God wil ons leiden tot geluk aan de andere zijde des doods, tot een leven, waarin geen dood meer zal zijn. Indien wij den Heere tot onzen God nemen, zo zal Hij ons veilig leiden tot den dood, door den dood, en boven den dood..

De opwekking om Zion met opmerkzaamheid en vlijtig te beschouwen, geeft aan de Kerk des Heren ene vingerwijzing. Men beschouwt ook nog wel heden de Kerk, maar met welk doel en met  welke ogen? Meer  om wegens hare vlekken en rimpels den tegenzin tegen Zion  te vermeerderen en verdrietig en traag in ‘s Heren werk te worden, dan om Zions schoonheid te zien en daarover vrolijk en dankbaar, wakker en getrouw in het werk des Heren te worden..

Zo spreekt het geloof. Dit is de slotsom, waartoe het levend geloof komt, als het de trouwe Gods niet alleen ziet, maar ook in waarheid leert toepassen op eigen wegen. Het is het Amen op de belofte, maar ook het zich vastklemmen aan den Heere, als ziende den Onzienlijke. Tot den dood, d.w.z. over dood en graf heen. In dit en in het volgend leven.

PSALM 49.

LERING EN VERTROOSTING TEGEN HET GELUK DER GODDELOZEN.

1. Een Psalm voor den opperzangmeester (1 Kronieken 25: 31 ), onder de kinderen van Korach (Psalm 42: 1).

Volgens het bij 1 Koningen 10: 29 uitgesproken vermoeden, behoort deze Psalm in den tijd van Salomo, en geselt hij op gelijke wijze het drijven der goddelozen van dien tijd, als Psalm 12, 14 en 36, ten opzichte van David’s tijd dit doen. De veelbelovende toon van het begin, herinnert sterk aan de redenen van Elihu in het Boek Job (Hoofdstuk 33: 1 vv., 34: 2 vv.

2.

I. Vs. 2-5. De zanger is bevestigd en heeft aanvechtingen doorstaan, door de overmoedige gerustheid van de welvarende kinderen dezer wereld; maar de zaak is opgelost; de strijd is beslist, nu zingt hij voor de gehele wereld, wat God hem in zijne ziel geopenbaard heeft, en roept allen zonder uitzondering, op om naar deze moorden te luisteren..

2. Hoort dit, wat ik zeggen zal, alle gij volken der aarde! neemt ter ore, alle inwoners der wereld.

3. Zowel (Jes. 27: 1 ) slechten, geringen, als aanzienlijken 1) (Psalm 4: 3 ), te zamen rijk en arm! 2)

1)  In  den grondtekst  komt  duidelijk  uit,  dat  onder  slechten moeten verstaan worden,  de onaanzienlijken en onder  aanzienlijken degenen, die van voornamen huize zijn. De dichter spreekt derhalve zowel rijken als armen, armen als rijken aan, om naar hem te luisteren, opdat zij de ware wijsheid zullen betrachten.

2) Wat de zanger wil zeggen, gaat alle mensen aan zonder onderscheid van land en stand, van rang  en  vermogen;  zijn  thema  is  een  gewoon  menselijk,  en  dient  hogen  en  rijken  tot waarschuwing, nederigen en armen tot troost..

4. Mijn mond zal enkel wijsheid spreken, niet slechts ene volheid van wijze lessen, maar de wijsheid zelf in haar wezen, en de overdenking mijns harten zal vol verstand zijn.

5. a) Ik zal mijn oor neigen tot ene spreuk, van levenswijsheid, bij welke ik zelf, die haar uitspreek, mij gedraag als een leergierig leerling van de wijsheid, die van boven is (Jak. 3: 17); ik zal mijne verborgene rede 1), mijne rede, die ene gewichtige, moeilijk te doorgronden zaak tot inhoud heeft, openen op de harp, ik zal haar in een lied ontvouwen en de gehele diepte in mijn door den Geest Gods aangeraakt hart uitgieten.

a) Psalm 78: 2. MATTHEUS. 13: 35

1) Wat hij een verborgenheid noemt, betekent eigenlijk een raadsel, evenwel geen gemeen raadsel, maar een verborgenheid, die de menselijke rede niet kan openbaren, die ons verlegen doet staan tenzij God ons hare oplossing geeft. Dit heeft God gedaan, en daarom wil hij de tolk Gods zijn, en dit raadsel ook voor anderen, voor de ganse mensheid openen. Hij kan niet

nalaten te spreken, wat God hem geopenbaard heeft, en wat zijn eigen ziele tot rust heeft gebracht; hij heeft geloofd, daarom spreekt hij..

Anders  begonnen  de  Psalmen  met  bidden,  loven  en  danken;  wanneer  het  Psalmen  ter onderwijzing   zijn,   dadelijk   met   de   zaak   zelf;   hier   gaat   eerst   ene   vermaning   tot opmerkzaamheid vooraf en ene opwekkende heen wijzing naar het goede woord, dat moet gesproken worden; het is duidelijk, dat dit met het doel geschied is, om het gewicht van het volgende duidelijk in het licht te stellen..

Werd het hier behandelde probleem vals opgelost, zo moest alle godsvrucht in elkaar storten..

Men ziet, het is ook den zanger dikwijls bang geworden, wanneer de goddelozen om hem heen machtig werden; alzo behoeft een ander zich niet te schamen, wanneer het hem eveneens gaat. Maar de zanger wijst zich zelven terecht met de uitspraak  van God, die hij als ene sprake Gods in zijn hart vernomen heeft; zo moge nu ook ieder ander zich zelven terecht wijzen door het woord van God en wel met dezelfden troost, waarmee zich de zanger getroost heeft..

6.

II. Vs. 6-16. De profeet gaat nu tot de onderwijzing zelf over namelijk dat de kinderen Gods niet bovenmate verontrust moeten worden door het ongeluk, wanneer de goddelozen hen misdadig  verdrukken en hen naar  hunnen wens van alle zijden ingesloten houden,  omdat namelijk de Heere, hoewel hij Zich houdt alsof Hij rust, toch niet slaapt in den hemel, maar alleen Zijne gerichten tot den geschikten tijd uitstelt..

6. Waarom 1), zo spreke met mij ieder vrome, die weet dat hij een kind van God is, zou ik vrezen in kwade dagen, als de ongerechtigen, die op de hielen zijn, mij omringen en mij op allerlei wijze zoeken te onderdrukken?

1) Die van rijke zondaars iets te lijden hebben, behoeven niet te vrezen, want de macht en de pracht hunner onderdrukkers snelt den ondergang tegemoet..

7.  Aangaande  degenen,  die  op  hun  goed  vertrouwen,  en  op  de  veelheid  huns  rijksdoms roemen 1), menende dat zulk een bevoorrechte stand hun het recht verleent, tot alle geweld tegen armen en ellendigen (Psalm 52: 9).

1) Hier worden bedoeld degenen, die niet rijk zijn in God, maar den rijken dwaas gelijk zijn, die met God niet rekenen. Het zijn degenen, die van hun hoge positie en van den rijkdom, die hun geschonken is,  misbruik  maken,  om den arme en ellendige,  in elk  geval,  die  op  dit ogenblik in ellende verkeert, te verdrukken en te verschoppen.

De dichter wil er op wijzen, dat al wat de wereld op levert, niet genoegzaam is, om van het geweld des doods te bevrijden, om den dood, de bezoldiging der zonde, af te kopen, om de schuld te betalen, de schuld der zonde, tegen de rechtvaardigheid Gods.

8.  Wat  zouden  zij  voor  reden  hebben,  om  op  hunnen  rijkdom  zich  te  verheffen,  als beschermde  die  hen  tegen  de  macht  des  doods  en  Gods  gericht!  Niemand  van  hen  zal, wanneer het stervensuur komt, zijnen broeder immermeer kunnen verlossen, al wilden zij nog zoveel geld en goed daarvoor geven; hij zal Gode zijn rantsoen niet kunnen geven, gene betaling kunnen doen, ten einde den dood af te wenden; het dierbaarste dat zij hebben, den vriend moeten zij overgeven, hij is niet terug te kopen vooral ‘t goed der wereld van den dood.

Een koningslosgeld zou niet baten, een Monte Rosa van robijnen, een Amerika van zilver, ene wereld van goud, ene zon van diamanten zouden veracht worden. O, gij pochers! denkt gij ons  te  verschrikken  met  uwe  wereldse  rijkdommen,  gaat  heen  en  maakt  eerst  den  dood bevreesd, voordat gij mensen bedreigt, in wie onsterfelijkheid en leven is..

9. (Want de verlossing hunner ziel is te kostelijk, is te duur dan dat zilver en goud iets zouden kunnen uitrichten, en zal in eeuwigheid ophouden, die een ander zou zoeken los te maken, zou het in eeuwigheid niet kunnen voldoen.

10.  Hij,  die  dien  prijs  zou  willen  betalen,  brengt  het  niet  daartoe,  dat  hij ook  voortaan geduriglijk zou leven, en de verderving niet zien.

De wijsheid op de straat zegt: "Het lieve geld kan alles; geld is de zenuw, geld is de ziel, geld is de meester" ten duidelijken bewijze van het helse toveren der Mammons-majesteit zegt zelfs het spreekwoord: "Geld sluit de hel open; " maar Schrift en ervaring wijzen het geheel anders aan. Niet eens de edeler goederen des levens zijn voor, geld te koop, gezondheid, talent, ware vriendschap, liefde, tevredenheid, laat staan, dat de arme ziel van het kwaad geweten, van de slavernij en de straf der zonde, van de vrees voor dood en gericht zou los te kopen zijn (MATTHEUS. 16: 26). In Christus daarentegen is het waar, dat de ene broeder den anderen verlossen kan, maar welk een losgeld, dat God daartoe mens moest worden en deze Godmens Zijn bloed vergieten moest! (1 Petrus 1: 18 vv.)..

Christus deed voor ons, wat al de rijkdommen der wereld niet konden doen, daarom zij Hij ons dierbaarder, dan enige aardse goederen. Christus deed voor ons, wat een broeder, een vriend niet voor ons kon doen, die daarom vader of broeder meer bemint dan Hem, is Zijns niet waardig..

11. Want hij ziet, (liever: zien zal hij ze) dat de wijzen sterven, dat te zamen met den wijze een dwaas en een onvernuftige omkomen 1), en hun goed anderen nalaten.

1) Misschien is het niet zonder doel, dat hier van de wijzen gezegd wordt: "zij sterven," van de dwazen en redelozen, wier enige voortreffelijkheid bestaat in hun rijkdom en vermogen, dat zij "omkomen, vergaan, verloren gaan.".

12. Hun binnenste gedachte, het doel waarop al hun denken en verlangen gericht is, (Psalm 5: 10) is, dat hun huizen zullen zijn in eeuwigheid, hun woningen van geslacht tot geslacht; zij

noemen de landen naar hun namen 1) (liever: al noemden zij ook de landen naar hun namen, gelijk Moab, Edom, Ammon, Kanaän enz.).

1) In plaats dat hun begeerte er op gericht is, dat hun namen geschreven zijn in het Boek des levens, spannen zij al hun gedachten in, is het doel van hun streven, om zich voor deze wereld beroemd te maken, om eer en naam en roem in dit leven te zoeken. Maar ziet, de gedaante der wereld gaat voorbij, en al wat in en voor deze wereld gezocht wordt, houdt geen stand. In het volgende vers wijst  de dichter  er  op,  dat  ook  de aanzienlijken,  ook  de meest  machtigen vergaan en eenmaal komen te sterven. -

13. De mens nochtans, die in waarde is, die rijkdom en ere heeft, blijft niet; hij wordt gelijk als de beesten, die vergaan1); zij zijn als het vee, dat vrolijk speelt en huppelt, dat aan geen dood denkt en straks ter slachting wordt geleid.

1) De bedoeling van den Profeet is doorzichtig genoeg, dat de ijdele mensen te vergeefs zich vleien met het wisselvallig leven, dewijl welvaren en ondergang hen treft, die hen met  de stomme beesten verenigt. Wat de laatste uitdrukking betreft, de Profeet verklaart zich zelf, waarom hij de aardse stervelingen met  de beesten vergelijkt, dewijl zij op dezelfde wijze sterven of vergaan..

14. Deze hun weg, van welke in vs. 12 sprake was, is, gelijk uit het in vs. 13 beschrevene lot blijkt, ene dwaasheid (Luk. 12: 20),van hen, nochtans hebben hun nakomelingen, die na hen een dergelijk leven leiden, een welbehagen in hun woorden, zij spreken op dezelfde wijze en volgen hun grondstellingen. Sela. Pauze wat het  gezang aangaat, daarentegen muziek met treurig schelle tonen.

15. Men zet hen, nadat het hier met hen afgelopen is, als schapen, die men in ene engere ruimte saamgeperst heeft, in het graf, het dodenrijk, de hel; de dood zal hen afweiden 1), en niet de goede herder, wiens weide het land der levenden is (Psalm 23: 1 vv.); en de oprechten zullen over  hen heersen in dien morgenstond 2),  wanneer  de  nacht  der  hun toegedachte droefheid verdwenen en de morgen van den dag der verlossing aangebroken is; de oprechten zullen den voet zetten op den nek van hen, die zich inbeeldden de meesters der wereld te zijn; en het graf zal bij die overmoedige rijken hun gedaante verslijten, elk uit zijne woning; in de hel is hun ene eeuwige ellende, ene onafgebrokene onrust bereid (Luk. 16: 19 vv.).

1)  Aan  het  einde  van  den  vorigen  Psalm  had  de  Psalmist  gezegd,  dat  God  onze  God eeuwiglijk en altoos zou zijn en ons geleiden zou, onze herder zijn zou tot den dood toe. Hier neemt hij hetzelfde beeld en stelt tegenover hun lot dat van de boze en wereldse mensen, die op hun aardsen rijkdom en op hun macht vertrouwen. Zij willen niet in veiligheid over den dood geleid worden onder de herderlijke zorg van God. Neen, de dood zelf zal hun herder zijn en het graf hun schaapskooi. Zo zegt Augustinus: de dood is de herder der ongelovigen; het leven (Christus) de herder der gelovigen. "In inferno sunt oves, quibus pastor Mors est; in caelo sunt over, quibus pastor Vita est.

De zin is deze, dat, waar zij zich onder de mensen de opperheerschappij hadden toegezegd, zij eindelijk zullen komen onder het juk van den dood, opdat zij, maar te laat, zullen leren, dat zij zich om niets hadden beroerd. Want neergeworpen te liggen onder de tirannie van den dood, is ellendige slavernij en schandelijker, dan onderworpen te zijn onder welke heerschappij van den mens ook..

De dood is hier persoonlijk voorgesteld als de koning der verschrikking. Als zulk een koning zwaait hij zijn ruwen herdersstaf over de goddelozen zonder einde. Wel degelijk wordt hier dus de dood niet voorgesteld als een lot, maar als een toestand, die voortduurt en wordt hier de eeuwigheid der straf geleerd over den goddeloze.

2) Wij hebben hier dezelfde gedachte uitgesproken, die de Apostel uitspreekt 1 Kor. 2: 2, als hij zegt, dat de heiligen de wereld zullen oordelen, en hebben dus hier een voorspelling van de opstanding der rechtvaardigen ten jongste dage, een profetie van de volle vervulling van Genesis 3: 15, de overwinning van het vrouwenzaad op het slangenzaad. De morgenstond kan hier niet anders zijn, dan de morgenstond van den nieuwen dag, als de rechtvaardigen zullen blinken als de zon.

16. Maar God zal mijne ziel, de ziel van den in deze wereld onderdrukte, van het geweld des grafs verlossen, waaraan zij voor een tijd moet overgegeven worden 1) (Psalm 89: 49. Hos. 13: 14), want Hij zal mij opnemen (Psalm 73: 24) Sela; terwijl het gezang zwijgt valt de muziek met vrolijken toon in, om het uitgesproken vertrouwen te bevestigen.

1) Het graf heeft over het lichaam macht volgens het vonnis van God: Genesis 3: 19; maar het heeft zulk ene macht over de ziel niet; het heeft macht om het lichaam te verteren, maar de ziel beweegt  zich dan en handelt  en verkeert  vrijer dan ooit  (Openbaring 6: 9-10); zij is onstoffelijk en onsterfelijk. Het is een grote troost voor stervende gelovigen, dat zij van den tweeden dood niet zullen beschadigd worden (Openbaring 2: 11), daarom heeft de eerste geen prikkel en het graf gene overwinning..

17.

III. Vs. 17-21. Wat in ‘t eerste gedeelte van den Psalm is uitgewerkt, waarom zij, die den Heere vrezen, voor den trots van de kinderen der wereld niet behoeven te vrezen, zo volgt nu aan  het  slot  de verklaring,  dat  zij hem ook  geenszins te benijden en gelukkig te prijzen hebben,  hoe  groot  ook  hun  heerlijkheid  zij.  Ook  hier  richt  zich  de  vingerwijzing  der bewijsvoering op het Facit, op het einde der goddelozen..

17. Vrees niet, wanneer een man rijk wordt, wanneer de eer van zijn huis groot wordt, en het u te minder voorspoedig gaat.

18. Want hij zal in zijn sterven niet met al medenemen, zijne eer zal hem niet nadalen in het graf, dat zij ook hierna zijn doel zouden zijn (Job 27: 19. Prediker 5: 13 vv.).

19. Hoewel hij zijne ziel in zijn leven zegent, hij zich in dit korte leven gelukkig waant, en zij u loven, omdat gij uzelven goed doet; houd er niet van, dat men hier genoeg heeft en praalt, aan dat alles komt op eens een einde.

Het algemeen der mensen eert den voorspoed, hoe die ook verkregen zij. De kleur van het winnende paard komt er niet op aan, het is de winner, en dat is genoeg. "Zorg voor nummer een," dat is het spreekwoord van de wijsbegeerte der wereld, en die daarop goed acht geeft, is een "knappe kerel, een man van zaken, een slimme vent, een man met een goed verstand, een die zijn hoofd op de rechte plaats heeft." Win geld en gij zult zijn achtingswaardig, "een degelijk mens," en uw huis zal zijn "ene uitstekende firma in de stad," of "een van onze aanzienlijkste families." Goed te doen, wint een naam in den hemel, maar zich zelven goed te doen, is ene verstandige zaak onder de mensen van de wereld. Ach, geen zweem van wereldse eer kan den stervenden-millionair volgen; men zegt hij is gestorven, bezittende zoveel geld, maar wat helpt dat bij de akelige koude doodslucht? De rijke bankier verrot even zo goed als de schoenpoetser, en de edelman vergaat zowel als de arme. Ach! arme rijkdom, gij zijt maar een regenboog in schijn gekleurd, het schijnsel, dat den morgendauw verguldt, maar er gene vastheid aan geeft..

19. Hoewel hij zijne ziel in zijn leven zegent, hij zich in dit korte leven gelukkig waant, en zij u loven, omdat gij uzelven goed doet; houd er niet van, dat men hier genoeg heeft en praalt, aan dat alles komt op eens een einde.

Het algemeen der mensen eert den voorspoed, hoe die ook verkregen zij. De kleur van het winnende paard komt er niet op aan, het is de winner, en dat is genoeg. "Zorg voor nummer een," dat is het spreekwoord van de wijsbegeerte der wereld, en die daarop goed acht geeft, is een "knappe kerel, een man van zaken, een slimme vent, een man met een goed verstand, een die zijn hoofd op de rechte plaats heeft." Win geld en gij zult zijn achtingswaardig, "een degelijk mens," en uw huis zal zijn "ene uitstekende firma in de stad," of "een van onze aanzienlijkste families." Goed te doen, wint een naam in den hemel, maar zich zelven goed te doen, is ene verstandige zaak onder de mensen van de wereld. Ach, geen zweem van wereldse eer kan den stervenden-millionair volgen; men zegt hij is gestorven, bezittende zoveel geld, maar wat helpt dat bij de akelige koude doodslucht? De rijke bankier verrot even zo goed als de schoenpoetser, en de edelman vergaat zowel als de arme. Ach! arme rijkdom, gij zijt maar een regenboog in schijn gekleurd, het schijnsel, dat den morgendauw verguldt, maar er gene vastheid aan geeft..

19. Hoewel hij zijne ziel in zijn leven zegent, hij zich in dit korte leven gelukkig waant, en zij u loven, omdat gij uzelven goed doet; houd er niet van, dat men hier genoeg heeft en praalt, aan dat alles komt op eens een einde.

Het algemeen der mensen eert den voorspoed, hoe die ook verkregen zij. De kleur van het winnende paard komt er niet op aan, het is de winner, en dat is genoeg. "Zorg voor nummer een," dat is het spreekwoord van de wijsbegeerte der wereld, en die daarop goed acht geeft, is een "knappe kerel, een man van zaken, een slimme vent, een man met een goed verstand, een die zijn hoofd op de rechte plaats heeft." Win geld en gij zult zijn achtingswaardig, "een

degelijk mens," en uw huis zal zijn "ene uitstekende firma in de stad," of "een van onze aanzienlijkste families." Goed te doen, wint een naam in den hemel, maar zich zelven goed te doen, is ene verstandige zaak onder de mensen van de wereld. Ach, geen zweem van wereldse eer kan den stervenden-millionair volgen; men zegt hij is gestorven, bezittende zoveel geld, maar wat helpt dat bij de akelige koude doodslucht? De rijke bankier verrot even zo goed als de schoenpoetser, en de edelman vergaat zowel als de arme. Ach! arme rijkdom, gij zijt maar een regenboog in schijn gekleurd, het schijnsel, dat den morgendauw verguldt, maar er gene vastheid aan geeft..

20. Zo zal zij, de ziel des rijken, die zijn goed in dit leven heeft, toch komen tot het geslacht harer vaderen, zij wordt aan die der gestorvene vaderen gelijk; tot in eeuwigheid zullen zij het licht van dat leven, dat niet slechts een schaduw-leven, maar waarachtig eeuwig, zalig leven is, niet zien.

20. Zo zal zij, de ziel des rijken, die zijn goed in dit leven heeft, toch komen tot het geslacht harer vaderen, zij wordt aan die der gestorvene vaderen gelijk; tot in eeuwigheid zullen zij het licht van dat leven, dat niet slechts een schaduw-leven, maar waarachtig eeuwig, zalig leven is, niet zien.

21. In het kort, de mens, die in waarde is, die de goederen dezer wereld in rijke mate bezit, en geen verstand heeft, om te onderscheiden tussen het vergankelijke en onvergankelijke, tussen tijd  en eeuwigheid,  en zijn  leven  dien overeenkomstig  te richten,  hij wordt  gelijk  als de beesten, die vergaan, die geen deel hebben aan het eeuwige leven (Prediker 3: 19. 2 Petrus 2: 12).

O, hoeveel is er aan gelegen, in de vreze des Heren den grond tot ware wijsheid bij zich te leggen, en zich door deze wijsheid in het geheim van het kruis te laten inleiden, opdat men lere, deze wereld te verachten, die toch niets dan bedriegerij heeft.

De slotsom is, dat het iemand niets kan baten, zo hij de gehele wereld wint, zo hij bezitter wordt van al haren rijkdom en al hare macht, indien hij daarna zijne ziel verliest en verstoten is van die heilige en hemelse wijsheid, die den mens van de beesten onderscheidt en hen in leven en in dood daarboven plaatst..

Zou er een redelijk wezen zijn, dat het lot van den rijken zondaar boven dat van den armen Lazarus zou stellen, in leven en in dood en in de eeuwigheid? En is die dwaasheid, die erger dan  die  der  dieren  is,  algemeen  aan  het  menselijk  geslacht,  indien  het  aan  zich  zelven overgelaten is? Zeker! welk ene behoefte hebben wij dan aan openbaring en aan de lering des Heiligen Geestes, wanneer wij met alle grootspraak en vermeende kracht gereed zijn tot zulk ene dwaasheid in het meest gewichtige, dat ons aangaat. Heren! verlos ons van de wereld en leer ons onze genegenheden te stellen op de dingen daarboven..

Het is geen wonder, dat een mens, die als de beesten leeft, gelijk de beesten sterft. Neemt een man, die geleefd heeft als de dwaas in het Evangelie, en zegt mij, wat had die man voor zijne onsterfelijke ziel meer gedaan dan een dier doet voor zijne ziel, die te niet gaat.

PSALM 50.

VAN DEN WAREN GODSDIENST.

1. Een Psalm van Asaf (1 Kronieken 25: 31 )

Even als de vorige leidt ook deze Psalm ons naar den tijd van Salomo heen (1 Koningen 10: 29  Aanm).  Daar  hij  niet  de  kinderen  van  Korach,  maar  een  van  David’s  zangers  tot vervaardiger heeft, zo handelt de Psalm niet zozeer over het onzeker geluk der hoogmoedige rijken,  en  hunnen  zekeren  dood  in  tegenoverstelling  tegen  de  eindelijke  overwinning  der vromen en hun opname tot God, maar van de verwerpelijkheid der huichelaars deze willen God tevreden stellen met  de waarneming  van de uitwendige godsdienstige  gebruiken,  zij hebben den mond vol van des Heren wet, en het schijnt van bijzondere betekenis, dat het vonnis der veroordeling over zulk ene valse waardering van uitwendige godsdienstigheid juist over dien stand komt, aan welke de bediening van den godsdienst was toevertrouwd.

I.  Vs.  1-6.  De heilige zanger  over  de werkheiligheid  van zijnen tijd  en de godsdienstige huichelarij diep  ter  neergeslagen,  en  erkennende,  dat  het  volk  voor  diepere  onderwijzing gesloten was, ziet in den Geest God zelven verschijnen, om even als bij de wetgeving op Sinaï, de wet, zo hier van Zion den zin dier wet te ontvouwen..

De God der goden, de HEERE (El, Elohiem, Jehova), bij het noemen van wiens naam de huichelaar reeds verschrikken moet (Jozua 22: 22), spreekt, wil, na lang gezwegen te hebben zich op nieuw doen kennen, en Hij roept de aarde van den opgang der zon tot aan haren ondergang,  om  oorgetuige  te  zijn  bij  hetgeen  Hij  met  Zijn  volk  te  behandelen  heeft (Deuteronomium 32: 1. Jes. 1: 2).

2.  Uit  Zion,  dat  Hij  tot  Zijne  woonplaats  koos,  en  dat  daarom  de  volkomenheid  der schoonheid  is  (vgl.  Psalm  48:  3),verschijnt  God  blinkende,  wordt  een  glans  gezien,  een zichtbaar teken Zijner verschijning (Exodus 16: 10. Numeri 12: 5; 14: 10; 16: 19), gelijk Hij vroeger  op  den  Sinaï  tot  verkondiging  der  wet  onder  buitengewone  betoningen  Zijner heerlijkheid Zich openbaarde (Deuteronomium 33: 2).

De toorn van God  is even zo  verschrikkelijk  als Zijne  genade  heerlijk  is,  maar  in beide openbaart zich evenzeer de majesteit van den hemelsen Koning..

3. Onze God, die wegens Zijne bondsbetrekking op Israël niet kan zijn, wanneer Zijn verbond door misverstand der wet verbroken wordt zal komen en zal niet zwijgen, Hij zal bestraffen en waarschuwen, zo lang nog omkeren van de valse wegen voor Zijn volk mogelijk is, en Hij niet moet komen tot het vonnis van bepaalde verwerping. Een vuur voor Zijn aangezicht zal verteren,  en  rondom  Hem  zal  het  zeer  stormen;  dit  zijn  slechts  voorboden  van  den toekomstigen toorn, die den zondaar verteren en als kaf wegdrijven zal, wanneer hij zich niet wil bekeren (Exodus 19: 16; 20: 18 vv.).

4. Hij zal, nadat Hij onder zulke tekenen aangevangen is, roepen tot den hemel van boven en tot  de  aarde,  om getuigen te zijn, om in hun tegenwoordigheid Zijn volk te richten, het oordeel uit te spreken over zijne verhouding tot den Heere, zijnen God.

Het is de gewoonte der Schrift om hemel en aarde tot getuigen te roepen, wanneer zij wil, dat iets zeer bekend zij.

5.  Verzamelt  Mij,  zo  spreekt  Hij tot  Zijne  dienaren,  de onzichtbare geesten der  hemelse wereld (MATTHEUS. 24: 31): Mijne gunstgenoten, de leden van Israël, dat Ik geroepen heb om ene gemeente van vromen en rechtvaardigen te zijn (Deuteronomium 32: 15 ), die Mijn verbond maken, een verbond met Mij sluiten, met offerande, die op grond van het offer met Mij in verbondsbetrekking getreden zijn (Exodus 24: 4 vv.), die betrekking ook door gedurig offeren in stand houden, en toch juist door het offer zich tegen Mijn verbond bezondigen.

6. En de hemelen, als de voornaamste en den Heere het naast staande getuigen, zullen nadat de tot verantwoording geroepenen voor Zijnen rechterstoel gebracht zijn, en het vonnis is uitgesproken, verkondigen Zijne gerechtigheid; want God zelf is Rechter 1), en dan weten wij reeds vooraf,  dat  het  vonnis streng  rechtvaardig  zal zijn.  Sela.  Pauze,  waarbij de aardse muziek de roeping heeft in de hemelse verkondiging van Gods gerechtigheid in te stemmen.

1) Uit het verband van den zin blijkt gemakkelijk, dat de Profeet bij zijne tijdgenoten een uitlegger der Wet is geweest, om te leren, dat de ceremoniën, welke in dien tijd van kracht waren, op zich zelve van geen betekenis zijn, maar dat zij veeleer op een ander doel zijn aangelegd..

Het is een tijdpsalm, maar niet voor de dagen van Asaf alleen. Hij spreekt ook tot onzen tijd, tot vele belijders van den naam des Heren, die ijverig opkomen tot den openbaren godsdienst, die ene plaats innemen aan ‘s Heren Avondmaal, en den Heiligen Doop voor hun kinderen begeren, en van wie het toch te vrezen is, dat zij God in Christus niet kennen in geest en waarheid. Nu als toen zijn er goddelozen, huichelaars, die het Verbond Gods in hunnen mond nemen, en wier hart en daden verre van God en Zijn Wet zijn.,

Of, God, God, de Heere. Het eerste woord duidt dan het hoge Wezen aan als den Machtige, het tweede als den Schepper van hemel en aarde, het derde als den Verbonds-God, Die is en zijn zal. De dichter kondigt God aldus aan als Degene, die uit Zion blinkende zal verschijnen, om Zijn recht uit te oefenen op de aarde, maar die ook het recht en de macht daartoe heeft. Die tevens naar den maatstaf van het onkreukbaar recht zal te werk gaan, niet zal zien op daden alleen, maar in de eerste plaats op beginselen.

7.

II. Vs. 7-21. Na ene inleiding (vs. 7) legt de Heere eerst bloot, welke de heersende dwalingen ten opzichte van de eerste tafel (vs. 8-15) zijn, en toont Hij waarin de ware godsdienst bestaat; het is Hem niet om de uitwendige offers als zodanig te doen. Ware Hij daardoor gediend, zo stonden ze Hem in oneindige volheid ten dienste, zodat Hij niet vooraf de mensen daarom

behoefde te vragen. -Hoe kon Hij er mede gediend zijn, daar hij Geest is? Juist omdat Hij dit is,  kunnen  alleen  Geestelijke  offeranden  Hem welgevallig  zijn,  een  hart  vol dank  en  vol liefde; wie deze aan Hem brengt, mag zich vertroosten met Zijne hulp in allen nood. Van de eerste tafel der Goddelijke wet wendt  zich de rede hierop (vs. 16-21) tot de tweede. Zij bestraft degenen, die de wet gestadig in den mond hebben, en daarbij de wet ten opzichte van den naaste misdadig schenden..

7. Hoort, mijn volk zo begint nu de Heere de rechtshandeling, en Ik zal spreken, terwijl gij Mij  een  opmerkzaam  oor  verleent;  Israël!  en  Ik  zal  onder  u  betuigen,  laat  u  van  Mij bestraffen; Ik God, ben uw God; krachtens die betrekking gaf Ik u de wet (Exodus 20: 2 vv.), en heb Ik ook het recht u die te verklaren en u van misverstand te overtuigen.

8. Om uwe offeranden zal Ik u niet straffen, berispen, alsof gij die zoudt nalaten, want uwe brandofferen zijn, wat het uitwendig aanbieden betreft, steeds voor Mij 1).

1)  De  Heere wil hiermede zeggen,  dat  het  in die dagen niet  ontbrak aan offeranden op zichzelve. In den Heiligen tempel, op het altaar ging de reuk der offerdieren gestadig omhoog, maar  daarbij bleef het  ook.  Aan een uitwendigen dienst  meende men  genoeg  te  hebben, terwijl echter ontbrak, wat den Heere bovenal welbehagelijk is, een verbroken en verslagen hart, hetwelk door Hem niet zou worden veracht.

9. Maar dat gij u tevreden stelt met die uitwendige aanbieding, dat is de oorzaak Mijner ontevredenheid. Ik heb die gave als zodanig niet nodig, ‘t is Mij om geen geschenk te doen, Ik zal uit uw huis geen var nemen, Ik behoef dien niet, noch bokken uit uwe kooien.

10. Indien Ik die nodig had, indien Ik die verlangde, Ik zou ze van u niet behoeven; want al het gedierte des wouds is Mijne, de beesten op duizend bergen.

11. Ik ken al het gevogelte der bergen, omdat het Mijne bezitting is, en het wild des velds is bij Mij, is onder Mijn bereik.

12. Zo Mij hongerde naar het vlees der offerdieren, Ik zou het U niet zeggen, alsof Ik van uwe barmhartigheid moest leven, want a) Mijne is de wereld en hare volheid.

a) Exodus 19: 5. Deuteronomium 10: 14. Job. 41: 2. Psalm 24: 1. 1 Kor. 10: 26,28.

13. Maar Mij hongert en dorst niet. Zou Ik stierenvlees eten, of bokkenbloed drinken? 1) Weet gij integendeel niet, dat God een Geest is, die geen uitwendigen dienst wil, maar alleen aanbidding in geest en in waarheid (Joh. 4: 24).

1) In deze verzen klinkt een goddelijk heilige ironie ons tegen. De Heere zegt daarmee, dat Israël zich stelt  op den weg der  Heidenen, die van mening waren, dat  hun afgoden zich verlustigden aan het bloed van dieren. De Heere wil daarom inleiden, wat  Hij straks gaat zeggen, om het volk van zijn vormelijken dienst af te trekken, om het te wijzen op het niets betekenende en het niets waardige van zulk een vormelijken offerdienst.

14. Dit is het wat ik wens: Offert Gode dank; de dankbaarheid des harten is het dankoffer, dat Mij  behaagt,  en  a)  betaalt  den  Allerhoogste  uwe  geloften  1),  volbrengt  wat  gij  in  uwe zedelijke betrekking tot Mij en tot uwen naaste verschuldigd zijt, dat is het ware offer der gelofte.

a) Deuteronomium 23: 23. Job 22: 27. Psalm 76: 12. Prediker 5: 3,4,5.

1) Wat is het eigenlijke wezen van het offer? Maar immers, de overgave des harten aan den Heere God. De overgave in liefde en in geloof aan Hem, die Zich zelve in het Verbond het eerst aan Zijn volk heeft gegeven. En daarom vraagt de Heere een volbrengen der belofte, opdat de offeraar Hem, den Heere, zou eren voor de uitredding, ten dage der benauwdheid. Niet dat de Heere behoefte er aan had, want Hij is de Algenoegzame in Zich zelve, maar opdat daaruit de ware dankbaarheid van Zijn volk zou blijken, opdat Hij er door zou worden geëerd.

15. En, opdat gij Mij ook het ware vrijwillige offer (Leviticus 3: 2 ) brengt, roept Mij aan in den dag der benauwdheid; Ik zal er u uithelpen, en gij zult, nadat gij Mijne hulp ervaren hebt, Mij eren, zodat uwe gehele godsdienst, van lof uitgaande, ten laatste ook daarin opgaat.

Het gebed is gelijk aan den ring, dien koningin Elizabeth aan den graaf van Essex gaf, hem verzoekende, om, indien er enige moeilijkheid was, dien ring tot haar te zenden, dan zou zij hem helpen. God beval aan Zijn volk, om, indien zij in enigen nood waren, tot Hem dezen ring te zenden: "Roep Mij aan, enz.

Het is wel op te merken, dat tegenover de offeranden zonder het hart gebracht, niet, gelijk bijv. in Sir. 32: 1 vv. gesteld worden de offeranden, die met de geëiste gezindheid gebracht zijn; maar het schijnt dat het uitwendige offer bij het inwendige geheel verworpen wordt. Dit is nu wel niets dan schijn, maar dit gehele afkeren van het uitwendige, van de ceremoniën der wet is in het Oude Testament reeds een profetisch terugkeren tot die aanbidding van God in geest en in waarheid, welke het Nieuwe Verbond als uitsluitend waarde bezittende, voorstelt, nadat de vormen der wet voor het Nieuw-Testamentische leven, dat in het Oude Verbond wordende was, als windsels gediend hebben..

De  dankzegging  bevat  vele  deugden  in  zich:  godskennis,  want  zij  erkent,  dat  God  de oorsprong is van alles goeds; godsvrucht, namelijk de kinderlijke vreze, die als een kind van God, den Vader, alle weldaden ontvangt; ootmoed, waardoor men erkent, dat wij niets van ons zelven, maar alles van God hebben..

Wendt het oog naar boven, het geperste hart tot Mij. Wacht uwe redding niet van menselijk onvermogen, zoekt het niet bij falende wijsheid en wetenschap; vraagt geen troost van ene wereld vol verstrooiingen, steunt op anderen, noch op uzelven. Geeft Mijne almacht eer, die alleen helpen kan, Mijner liefde, die gaarne helpen wil. Roept Mij aan. Ik heb recht dat te eisen. Ik vergun genadiglijk het te doen. Ja, Ik vergun het ook u nog, die dezen Mijnen eis in den dag des voorspoeds en der blijdschap  hebt in den wind geslagen. Gij verzuimdet het gebed; gij waart  in het bidden lauw en flauw, koud en vormelijk; het mocht geen bidden

heten. Thans dreigt de nood; het is de dag der benauwdheid; nog was Ik uw eerste toevlucht niet; maar, schoon Ik u eerder gewacht en gewenst en geroepen had; schoon het klimmen van den  nood  slechts  in  staat  was  u  te  bewegen  tot  wat  Ik  ten  allen  tijde  recht  had  te vorderen...toch zal Ik u ook nu niet verstoten, niet verwijzen. Blijft dan niet uit vreze terug, maar komt met ootmoed, komt met vertrouwen. Naakt tot hem, en Ik zal tot maken. Roept Mij aan, Ik zal er uithelpen. Ik vermag het, Ik alleen. Ik ben de Hoorder der gebeden. Ik ontferm Mij over den ellendige, die Mij aanroept in den dag der benauwdheid. Ik zal er u uithelpen. Hoe? Wanneer? Vooral het laatste zoudt gij wensen te weten. Maar noch het een, noch het ander zal Ik u bekend maken. Wel zijn tijd en wijze reeds bij Mij vastgesteld, maar zij blijven Mijn geheim. Weet alleen dit: als de dag der benauwdheid Mijnen raad zal hebben uitgediend, als Gij er genoegzaam door geoefend zijt, als zij bij u de vreedzame vrucht der gerechtigheid zal hebben voortgebracht, dan zal hij wijken. U uit te helpen vóór dien tijd, zou gene weldaad zijn. Mij zult gij de eer uwer uitredding geven.  Mij zult gij prijzen en niet Mijne middelen en tweede oorzaken. Gij zult niet zeggen in uw hart: mijn verstandig gedrag, mijne voorzichtigheid, mijne lijdzaamheid, mijne godsdienstigheid, mijn gebed heeft er veel toe  gedaan.  Maar  gij zult  zeggen:  Het  is  onverdiende,  het  is  verbeurde  genade,  die  mij uitgeholpen  heeft.  God  deed  mij  niet  naar  mijne  zonde,  Hij vergold  mij niet  naar  mijne ongerechtigheid, zelfs niet toen de dag der benauwdheid het zwaarst op mij drukte. En als Hij ten laatsten uithielp, was het uit loutere ontferming en getrouwheid aan het woord Zijner belofte: "Roept Mij aan in den dag der benauwdheid, en Ik zal er u uithelpen." Maar Mijne eer is met den lof der lippen niet afgedaan. Wee u! indien de bekering des harten uitblijft, de vrucht  der  gerechtigheid  niet  gezien wordt,  lichtzinnigheid  en onverschilligheid  voor  uwe hoogste  belangen terugkeren,  een zondig  en ijdel leven met  nieuwe zorgeloosheid  wordt voortgezet,  en  alles  aantoont:  de  benauwdheid  is  geweken,  en  met  de  benauwdheid  de ernstige stemming, en met de ernstige stemming het gevoel van zonde, en met het gevoel van zonde het vragen naar God. Er was geen wezenlijke ernst, gene ware verootmoediging, geen aanroepen in der waarheid van den Heilige en Genadige; slechts de vorm, slechts de schijn van deze dingen was er, en wat men er mede zocht, was een middel tot verdoving van het leed. Dit is Mij onteren. Dit is bidden om een nieuwen dag der benauwdheid, dien gij nog behoeft en Ik over u zou moeten brengen...Spaart het uwen God, die Zijne mensenkinderen niet van harte plaagt of bedroeft. (N. BEETS).

Een gelovig bidder zal niet alleen genadig antwoord op zijne bede verkrijgen en alzo reden hebben om God te prijzen, maar ook genade hebben om God te prijzen. -Gij zult Mij eren.

Zo  is  het  dus  niet  waar,  dat  de  Mozaïsche  dienst,  dat  Israël’s  ceremoniële  instellingen tegenover  den  dienst  des  Nieuwen  Testaments  zouden  staan,  als  de  vorm tegenover  hel wezen. De dienst Gods rust op Zijn Wezen, en is daarom onder elke bedeling van den beginne aan dezelfde geweest. Door het geloof heeft Abel een meerdere offerande gebracht dan Kaïn, door geen ander geloof dienen wij God in Christus onder het N. Testament..

16. Maar tot den goddeloze, die bij schonen schijn van godsvrucht goddeloos leeft, zegt God: Wat hebt gij Mijne inzettingen te vertellen en neemt Mijn verbond in uwen mond, daar gij u op  de kennis van Mijnen wil beroemt,  en  u  tot  een leermeester  en rechter  van anderen opwerpt (Rom. 2: 17 vv.)!

17. Dewijl gij wat uwen wandel aangaat, de kastijding, de tucht haat, u niet door Mijne wetten wilt laten leiden, maar alleen naar uwe lusten leven, en Mijne woorden in plaats van die als een richtsnoer voor u te hebben, achter u henenwerpt, als iets, waarvan gij niets wilt weten en waaraan gij niet wilt herinnerd zijn (Nehemia 9: 26. Jes. 38: 17).

De grote kerkleraar Origenes (geb. 185 na Chr. te Alexandrië in Egypte, gestorven in zijn 70ste levensjaar te Tyrus), die van kindsbeen af met enen vromen levenswandel den Heere gediend had, betrad in zijne mannelijke jaren in ene stad van het beloofde land den kansel, om te prediken; hij sloeg den 50sten Psalm op en las de voor ons liggende verzen Toen hij het woord gelezen had, brak hij in tranen uit; want hij gevoelde, dat gold ook hem. Hij had ene poos  tijds nodig,  voordat  hij tot  zich zelven gekomen was en het  woord kon uitleggen. Wanneer ons geweten altijd zo levendig en teder ware, als het geweten van dezen getuige van Christus, dan zouden wij predikers menige tekst niet kunnen lezen en veel minder kunnen uitleggen.  Laat  ons  toch  recht  bidden  en  waken,  dat  onze  wandel  steeds   meer  in overeenstemming kome met onze leer.

Met "Mijne woorden" worden bedoeld de tien woorden, door welke God gezegd wordt, Zijn verbond met Israël gemaakt te hebben..

18. Indien gij, om hier een voorbeeld te geven van overtreding van het 8ste en van het 7de gebod, enen dief ziet, zo loopt gij met hem, in zijne misdaad delende; en uw deel is, gij hebt gemeenschap met de overspelers.

19. Uwen mond, om verder aan het 9de gebod te denken, slaat gij in het kwade, laat gij onbeteugeld kwaad tegen den naaste spreken, en uwe tong koppelt bedrog, spreekt allerlei leugens.

20. Gij zit gaarne in het gezelschap der bozen (Psalm 1: 1); gij spreekt tegen uwen broeder, tegen den zoon uwer moeder geeft gij lastering uit, gij schandvlekt hem zoveel gij kunt.

21. Deze dingen doet gij, en ik zwijg, uit lankmoedigheid een tijd lang, terwijl Ik uwe zonden niet aanstonds bezoek; gij meent, aan Mijn zwijgen een vals verklaring gevende, in plaats dat gij u door Mijne goedertierenheid tot bekering laat leiden (Rom. 2: 4), dat Ik ten enemaal ben, gelijk gij, dat Ik niet voor zonde reken, wat gij daarvoor niet aanziet, omdat gij u met den schijn van godsvrucht tevreden stelt (vs. 16). Gij bedriegt u. Ik zal u straffen, wanneer Mijn tijd daartoe gekomen is; Ik zal u het duidelijkst bewijs leveren, dat Ik niet ben als gij, maar een  heilig  en  rechtvaardig  God,  en  Ik  zal het  ordentelijk  voor  uwe  ogen  stellen,  u  ene volledige lijst van uwe schanddaden voorleggen, zodat gij zelf daarvan schrikken moet.

22.

III. Vs. 22 en 23. Met een inscherpen en kort te samenvatten van het gezegde, sluit de rede Gods en de Psalm..

22. Verstaat dit toch, wat in het vorige tot ontmaskering en verschrikking der ingebeelde werkheiligen en der zondige wetgeleerden gezegd is, voornamelijk de waarschuwing aan het slot van vs. 21, gij godvergetenden! gij, die God en Zijne geboden vergeet, ‘t zij naar de ene (vs. 8-15) of naar de andere (vs. 16-21) zijde heen, opdat Ik niet, wanneer gij u niet op den rechten weg wilt laten brengen, verscheure in Mijnen toorn en niemand redde 1), er geen redder zij; want het is vreselijk te vallen in de handen des levenden Gods; wie zou daarvan bevrijden?

1)  Dewijl  de  hypocrieten,  totdat  zij  de  vijandig  behandelende  hand  Gods  gevoelen  in zorgeloosheid zich verharden, en niet door enige gestrenge kastijdingen, welke ook, bewogen worden, daarom toont de Profeet hen te strenger aan, ofschoon God tijdelijk vertoeft, dat zij zich kwalijk en tot hun verderf met vleierijen zich strelen. Ja, dat spelen met God, hekelt hij zeer zwaar, omdat zij menen, dat Hij hun misdaden begunstigt. Want met geen groter smaad kan Hij getroffen worden, dan wanneer men Hem berooft van Zijne rechtvaardigheid. Niet, dat de hypocrieten zo spreken, maar dewijl zij in hun dwaze verbeelding God zou voorstellen, zodat  zij boerten  met  Zijne  verdraagzaamheid.  Want,  indien  zij ernstig  er  van  overtuigd waren, dat God de misdaden verfoeit, zouden zij noodzakelijk door een voortdurende onrust gekweld worden..

23. Hierbij zij ene les en ene belofte gevoegd voor degenen, die naar Mij willen horen. Wie dankoffert, die zal Mij eren, op de rechte Mij welgevallige wijze, daar enen doden godsdienst bij Mij gehaat is; en wie zijnen weg wel aanstelt, gelijk in vs. 14 vv. is aangewezen, dien zal Ik  Gods  heil doen  zien,  dien  zal Ik  een  deelgenoot  maken  van  al Mijne  zegeningen  en beloften.

Wat hier Jehova in ene na-Sinaïtische verschijning predikt van de nietigheid der dode werken en het ware welbehagen Gods, die zelfde prediking houdt Jezus bij het aanvaarden van Zijn ambt voor het verzamelde volk. Met de bergprediking sluit zich aan den openbaringskring der wet  de  openbaringskring  van  het  Evangelie;  zij  is  het  punt,  waarin  beide  cirkels  elkaar aanraken..

PSALM 51.

DAVID’S BOETPSALM.

1. Een Psalm van David (Psalm 3: 1), voor den opperzangmeester (Psalm 4: 1).

2. Door hem vervaardigd in dien ernstigen en moeilijke tijd zijns levens, toen de profeet Nathan op Goddelijken last tot zijne bestraffing (2 Samuel 12: 1 vv.) tot hem was gekomen, nadat hij 9 of 10 maanden vroeger als echtbreker (2 Samuel 11: 1 vv.) tot Bathseba was ingegaan, Deze Psalm is in de rij der boetpsalmen (Psalm 6: 11 ) de vierde.

Zie hier ene openlijke kerkelijke boete van enen koning van Israël! Want David heeft dezen Psalm niet alleen voor zich geschreven, om voor zich in ‘t bijzonder te bidden, maar ook aan

den zangmeester van den tempel overgegeven, om door zijne boete het volk Gods, dat, hij door zijne zonde geërgerd had, weer te stichten.

Men moet niet menen, dat David zo gevoelloos geworden was, dat hij niet in ‘t algemeen God als den Rechter der wereld erkende, dagelijks tot Hem bad, en er zich op toelegde, niet alleen zijne uitwendige godsdienstplichten, maar ook zijn leven en zijne handelingen naar den regel der goddelijke wet in te richten; wij moeten dus weten, dat hij niet geheel en al van alle godsvrucht  ontbloot  was, maar slechts op ene  wijze verblind, dat  hij het  gevoel van den goddelijken toorn door verkeerde vleierijen in slaap wiegde. Zo werd zijne vroomheid, die anders vele vonken verspreidde, in dit opzicht verstikt.

De door Nathan hem bekend gemaakte zonden vergeving (2 Samuel 12: 13) zich aanstonds toe te eigenen, moet  David te zwaarder  vallen, naarmate zijn val dieper was hij de hem verleende  mate  van  genade.  Het  was  gewis  reeds  veel,  dat  hij  door  de  uitwendige aankondiging voor gehele wanhoop bewaard werd en nog zóveel vertrouwen behield, als tot het  worstelen om de inwendige verzekering van de vergeving der zonden nodig was. Dit worstelen om van de hem verkondigde vergeving ook inwendig en voor zijn gevoel verzekerd te worden, hebben wij in onzen Psalm, den eersten onder de Davidische Elohiem-Psalmen, voor ons. Ook hier vinden wij het uitgesproken, dat het uitwendig offer op zich zelf gene waarde heeft, gelijk wij reeds in Psalm 50 aantroffen, zodat beide Psalmen niet zonder reden nevens elkaar geplaatst zijn.

3.

I. Vs. 3-11. Bede om ontzondiging. -David heeft lang rondgezworven, en is inwendig verteerd door een dof schuldgevoel. (Psalm 32: 3 vv.). Door Nathans woord bemoedigd, verschijnt hij weer met nedergeslagen oog voor zijnen God, om diens hart te winnen. Het eerste, dat hij daartoe doet, is de belijdenis, is dat hij zijne misdaad erkent, en met terzijdestelling van alle menselijke uitvluchten, haar als zonde tegen den Heere erkent en dat hij zich niet alleen het van zijne daad, maar ook het zondige van zijn gehele inwendige bestaan berust is. Na zulk ene belijdenis waagt hij het vervolgens,  met  alle vreugde en vertrouwen om vergeving te bidden. Hij is een melaatse, die door hysop moet gereinigd worden, een met bloed bevlekte, van wie God alleen het bloed kan afwassen; nu is hem merg en been nog door het bewustzijn van  zonde  geschokt  en  als  verslagen;  maar  in  welk  ene  vreugde  zal zijne  verslagenheid overgaan, wanneer hij in zijne ziel zal vernemen de troostrijke en blijde toespraak van God, die hem weer genadig is!

3. Zijt mij genadig, o God 1)! naar Uwe goedertierenheid (Psalm 6: 5); delg mijne overtreding uit uw schuldregister uit, mijne zonde, waarin ontelbaar vele grote zonden verborgen liggen; delg ze uit naar de grootheid Uwer barmhartigheden; bij de grootheid der zonde is alleen van grote barmhartigheid heil te wachten.

1) David waagt het nog niet, God, weer als zijnen God aan te spreken; toch ligt voor hem in den naam "God" reeds een rijke troost.

4. Was mij, den meer dan bevlekte, wel, lang en recht van mijne ongerechtigheid, en reinig mij van mijne zonde, spreek mij, als enen melaatse (Leviticus 13: 34) rein.

5. Want 1) ik ken mijne overtredingen 2) in alle diepte en zwaarte, en mijne zonde is steeds voor mij 3); zij plaagt mij, laat mij gene rust; hetzij ik eet of drink, slaap of waak, zo schrik ik steeds voor Uwen toorn en voor Uw gericht.

1) Het woordje "want" moet niet zo verstaan worden, dat hem de zonden zouden vergeven worden, omdat hij ze erkent, want de zonde is altijd zonde en strafwaardig, of men ze erkent of niet. Toch behoort er erkentenis der zonde te zijn, daar God aan niemand wil genadig zijn, dan aan hen, die hun zonden erkennen, terwijl Hij hun, die hun zonden niet erkennen, geen genade bewijzen wil..

2) Hoewel de Psalm in de zonde van echtbreuk zijne eerste aanleiding heeft, spreekt David noch van overtredingen, niet alleen daarom, omdat zich uit deze vele andere zonden, als de bloedschuld van Uria, de den vijanden van Jehova gegevene ergernis, en de bijna een jaar lang  voortgezette  zelfverblinding  ontwikkelde,  maar  ook  daarom,  omdat  elke  bijzondere zonde,  hoe  grondiger  en  mikroskopischer  zij  beschouwd  wordt,  des  te  meer  als  een zondenkluwen verschijnt, en als in des te nauweren en meer schrikwekkenden samenhang met den gehelen toestand zich openbaart..

3) De zonde en misdaad staan aan het kwaad geweten steeds voor ogen, men kan het niet vergeten, gelijk bijv. de geschiedenis van Theodorik van Verona, den  koning der Gothen meldt, die in Italië twee dappere mannen, Symmachus en Boëtius had laten ombrengen; toen hem spoedig daarop een grote viskop bij het middagmaal opgedragen werd, meende hij, dat deze het hoofd van Symmachus was. Hevig verschrikte hij daarvan en stierf spoedig daarop. Zo verschenen aan Nero de beelden der mensen, die hij had laten ombrengen..

David meent niet, dat het genoeg is te weten, dat het gehele menselijke geslacht zondig is, maar alsof hij geheel alleen in de wereld en hij de enige zondaar was, spreekt hij: "Ik ken enz."

Het is de zonde als zonde, niet hare straf hier of hiernamaals, niet een van de kwade gevolgen, maar  de zonde,  de zonde tegen God,  de misdaad  van de goede en heilige wet  van  den levenden en liefdevollen God verbroken te hebben.

Coram populo, voor het volk, welk ene schande! Coram ecclesia, voor de kerk, en zij leed smart over hem: Coram inimicis, voor de vijanden, zij verheugden er zich in: Coram Deo, voor God, Hij vertoornde over hem, Coram Nathane, voor Nathan; hij ontving berisping. Maar indien er enige hoop is op wederkeren, het ligt in peccatum meum coram me, "mijne zonde voor mij." Hier is de droefheid van een zondaar, hij beseft niet hoe ongelukkig hij is, totdat zijne zonde voor hem is.

6. Tegen U, U alleen, heb ik gezondigd 1), en gedaan, dat kwaad is in Uwe ogen 2), opdat Gij, die naar de wonderbare leiding Uwer wijsheid het steeds zo weet te besturen, dat alles,

ook der mensen zonde, tot verheerlijking van Uwen naam moet dienen (2 Samuel 24: 1 ), rechtvaardig zijt in Uw spreken, en rein zijt in Uw richten3). Zwaar is de straf over  mij uitgesproken; en moeilijk zal nu mijn ganse leven zijn; ik zal die straf dragen, want zij is verdiend. Vergeef nochtans mijne zonde!

1) Deze beschouwing der zonde, die overal gevonden wordt, waar waarachtige kennis der zonde is, dat men zich namelijk van den mens, dien men leed heeft gedaan, tot God verheft, die in hem beledigd is geworden, en viel zo, dat men slechts deze daarin ziet, dat de gehele zonde slechts als ene zonde tegen God voorkomt, moet aan de ene zijde de smart over de zonde veel vergroten. Hoe moest bijv. David leren, hoe moest hij door schaamte en berouw worden aangegrepen, wanneer hij alles tot God terugbracht, in Uria slechts het evenbeeld van God  zag,  van  den  Heilige,  die  elke  belediging  streng  gevoelt,  van  den  Genadige  en Barmhartige, wie hij oneindig vele rijke weldaden te danken had, die hem uit het stof der geringheid  had  verheven,  hem zo  dikwijls  had  gered,  hem ook  voor  de  toekomst  zulke heerlijke beloften had gegeven. Wat echter in de eerste plaats dient, om de smart over de zonde te vermeerderen, dat heeft ook tevens een zeer troostvolle zijde. Heeft David tegen God alleen gezondigd, zo mag hij ook bij Hem alleen de vergeving zoeken en behoeft hij ook niet van troostelozen jammer te vergaan, dat hij het bij Uria, die reeds lang in het graf rust, niet weer goed kan maken, noch bij hem vergeving kan zoeken..

Het groot, het ontzaglijk gevaar dreigt velen, dat  zij door de leer omtrent de zonde zich verontschuldigen betreffende hun gebrek aan wezenlijke kennis van de zonde. Zij weten nu eenmaal, dat alle mensen en ook zij grote zondaren zijn. Dat de zonde ons met de gehele wereld voor God verdoemelijk maakt. Dat wij allen in zonde ontvangen en geboren zijn en van natuur geneigd, God en den naaste te haten. De diepe waarheid, die in deze betuigingen ligt,  beamende,  zijn  zij  over  zich  zelve  in  dezen  zeer  tevreden  en  houden  zich  bij  de medebelijdenis  van  deze  waarheid  en  van  den  daarmee  overeenkomstigen  verlossingsweg voor "gelovigen" in tegenstelling met hen, die anders denken en gevoelen. Doch helaas! dit alles geloven en betuigen zij zonder smart. In die waarheid is niets dat hen ontroert. Het heeft hun hoegenaamd  geen zedelijken  strijd  gekost,  haar  aan te nemen.  Niet  alzo  David.  Wij kunnen zijn schuldbesef uit dezen Psalm opmaken: niet alleen uit zijn inhoud, maar ook zelfs uit zijn bestaan. Zie, deze koning spreekt zijn berouw openlijk uit voor zijn volk. hij wil geen geheim   hebben   voor   zijne   duizenden   onderdanen.   Elk   moet   weten,   wat   in   dezen schrikkelijken zondetijd in zijn hart is omgegaan. En hij spreekt niet in de hartstochtelijke uitvoerigheid,  in  de  ruwe  schaamteloosheid,  met  welke  sommigen  hun  zondig  verleden uitmeten. O neen! hij spreekt sober, elk woord is ene gedachte, ene ervaring uit de diepte opgehaald,  ene  zieldoordringende  waarheid.  Nu  spreekt  hij:  "tegen  U,  U  alleen  heb  ik gezondigd." Had hij dan niet tegen Bathseba, tegen haar ongelukkigen, onschuldigen man, tegen zijn volk, tegen zijne familie, tegen zich zelven gezondigd? O ja, en hij stelt dit alles niet ter zijde, alsof hij God als het ware buiten al deze dingen, als ene grootheid nevens vele andere plaatsen wilde. Neen, hij gevoelt zeer diep, tegen die allen gezondigd te hebben, Hij heeft tegen hen, tegen de kern van hun wezen, waarin zij met God verbonden zijn, gezondigd. Het beeld Gods heeft hij in hen allen beledigd, hun allen kwetsing aangedaan. Maar eigenlijke bodem van dezen donkeren afgrond is, dat David in dezen alleen tegen God, ja, tegen God alleen, gezondigd heeft; want achter elke naaste staat God en ontvangt den slag, dien wij in ‘s

naasten aangezicht geven. In elke maatschappelijke en huiselijke ordening is Gods werk, is Hij zelf en wordt Hij aangetast, wanneer wij deze dingen beledigen. David gaat voort met de belijdenis zijner schuld en verklaart: daartoe o Heer! heb ik gezondigd, opdat Gij rechtvaardig zijt in Uw spreken en rein in Uw richten. God bewerkt gene zonde, want Hij is de Heilige. Maar als de zonde bestaat, geeft Hij haar richting en aanleiding, dat zij openbaar worde. Hij bereidt der zonde, als zij eenmaal bestaat, den weg opdat zij zich uite gelijk zij is, van haren aard doe blijken en tot haar eigen oordeel voortga. Ook hier had God, daar de zondige lust in David aanwezig was, de aanleidingen beschikt, die zijne zonde tot haar openbaring moesten doen voortgaan en hem aan zich zelven ontdekken. David erkent, dat dit alzo is geschied, en dat het oordeel, daarna door Nathan van Gods wege gesproken, rechtvaardig is.

2) Als koning kon David zijne zonde verontschuldigen, over den moord van Uria kon hij rechtens niet worden aangeklaagd; de ontucht met Bathseba kon ten minste bedekt worden en had naar het oordeel der wereld gene zo grote betekenis, maar David plaatst zich voor het Goddelijk gericht, dat scherper is dan het menselijke..

3) Zich zelven onrecht geven, opdat God recht hebbe en recht behouden, is het wezen der ware belijdenis.  Luther vertaalt: "Opdat gij recht behoudt in Uwe woorden, en rein blijft, wanneer Gij geoordeeld wordt. Hij is hierin de Septuaginta gevolgd, die het woord (rein zijn) in de Aramese betekenis nikan (overwinnen) opvat, zodat het nu is. De zin van den grondtekst blijft  hierbij in het  wezenlijke onveranderd,  vooral  wanneer  men dit  in mediale betekenis neemt (vgl. Rom. 3: 4)..

7. En wat het ergste is, deze daad staat niet op zich zelf, maar is een uitvloeisel van mijn natuurlijk bestaan, en mij een bewijs hoe onrein die bron is, waaruit dat bitter water welt. Zie, ik ben in ongerechtigheid geboren, en in zonde heeft mij mijne moeder ontvangen, uit het onreine voortgekomen ben ik onrein (Job 14: 4), van mijne geboorte af ben ik verwerpelijk voor God.

David erkent nu niet alleen meer, dat hij aan enkele of meerdere zonden schuldig is, hij dringt dieper  door  en  zegt,  dat  hij  van  zijde  moeders  lichaam  niets  anders  dan  zonde  heeft medegebracht, dat hij geheel verdorven en in zonde verzonken is. Zeker erkennen wij onze zonde  op  gene  andere  wijze  grondig,  dan  wanneer  wij  onze  gehele  natuur  van  verderf aanklagen;  elke  andere  zonde  moet  ons  tot  deze  algemene  belijdenis  leiden,  dat  alleen verdorvenheid in alle delen onzer ziel heerst..

David ziet in zijne zonde als in een spiegel zijne gehele onreine en verdorvene natuur, zodat hij tot deze gedachte komt: Ziet, ik, die zo wel geregeerd heb naar Gods bevel en wil, die de gemeente en den godsdienst zo ernstig heb voorgestaan, hoe ben ik in zulk enen gruwel en zulke zware zonden gevallen! Zo is David door de erkentenis van ene zonde tot de erkentenis van het gehele zondige bestaan geleid, als wilde hij zeggen: daar ik, een zo verheven man, met vele grote gedachten begenadigd, als van den hemel in de hel gevallen ben, zou dan zulk ene zware misdaad niet voor mij en voor anderen ene aanwijzing zijn, dat in mijn vlees geen goed woont?.

Dat de mens van zijn ontstaan af, en dat dit zelf met zonde besmet is, dat de zonde met hare schuld en haar verderf zich van ouders op kinderen voortplant, de werkelijkheid der erfzonde, is nergens in het Oude Testament zo duidelijk als hier uitgesproken. Anders let het meer op de buitenzijde der zonde en dringt niet tot de geheime wortelen door, spreekt slechts over de openbaring en laat de oorzaak, het demonische uitgangspunt meer bedekt..

David was door een diepen weg gegaan, een weg, waarin hij niet alleen zich zelven, maar ook de zonde in baar wezen en oorsprong had leren kennen, en waarin hij door de werking des Geestes  zich  zelven  als  diep  schuldig  had  leren  kennen,  schuldig  en  walgelijk  van  zijne ontvangenis en geboorte af aan.

Dit was een werk des geestes geweest, want ons verduisterd verstand, ons hoogmoedig hart wil nog wel belijden, dat wij zonden hebben, maar dat wij verloren liggen in erf- en dadelijke schuld, willen we niet. David echter had zijn hart leren kennen als een poel van wanbedrijven.

8. Neen ik wil mijne zonde niet verbergen, want ik weet dat Gij dit haat. Zie, Gij hebt lust tot waarheid 1); Gij wilt dat de mens zijn eigen hart kenne, en het U voorlegge, dat hij waar zij voor zich zelven en voor U; daartoe arbeidt Gij in het binnenste, en in het verborgene maakt Gij mij wijsheid bekend 2); dat ik tot zulk ene kennis van mij zelven gekomen ben, is een werk van Uwe verlichtende genade, want mijn hart is te arglistig, is te dodelijk, dan dat ik het van mij zelven zou kennen.

1) Scherper kon David de tegenstelling niet maken, want daarom verklaart hij dit, dat de zonde in haar wezen leugen is, als uit den vader der leugens. Daardoor was David voor een tijd in een onwaren toestand voor zijn God gekomen. In plaats van oprecht met zijn God om te gaan, was hij onoprecht voor zijn God geworden. Maar door Gods wonderbare goedheid was hij uit dien onwaren, uit dien leugenachtigen toestand uitgerukt en was oprecht in zijn schuld belijden geworden. En waar hij nu door Gods genade oprecht in zijn schuld belijden voor zijn God was geworden, daar moest hij nu ook Gode de ere geven, dat Deze waarheid in het binnenste eist.

2)  De  wijsheid  der  wereld  werkt  hovaardig  en  zelfbehagelijk,  de   wijsheid  uit  God verootmoedigt,  doet  ons  walgen  van  ons  zelven,   en  met  heilige  aandoening  bidden: Ontzondig mij met hysop, en ik zal rein zijn..

9. Ontzondig mij met hysop 1), gelijk een van melaatsheid genezene, of een met onreinheid des doods bevlekte door middel van een bundel hysop door  den priester gereinigd wordt (Leviticus 14: 4 vv. Numeri 19: 18 vv.), en ik zal niet slechts Levitisch, maar inwendig van harte rein zijn; was mij, gelijk de Levitisch onreinen allerlei wassingen moeten ondergaan (Leviticus 11: 25, 28; 13: 6, 34; 14: 8 enz.), en ik zal witter zijn dan sneeuw 2); ik zal volkomen in Uwe gunst hersteld zijn, en daardoor wezen, alsof ik nimmer enige zonde had.

1) De melaatsheid, die ongevoelig maakt en toch ondraaglijke pijnen veroorzaakt, die walging verwekt  en  afzichtelijk  doet  worden,  die  besmettelijk  en  overerfelijk  is  en  den  dood tengevolge heeft (vgl. Exodus 4: 6 ) is een juist beeld der zonde..

De zanger allegoriseert niet, maar hij verklaart de grootse reële allegorie der wet..

2) De werking der rechtvaardigende genade aan den door bloedrode zondeschuld bevlekten mens  kon  niet  heerlijker  voorgesteld  zijn,  dan  dat  zij  witter  dan  sneeuw  maakt;  en  de geschiedenis kent nauwelijks een groter voorbeeld van verandering van bloedrode zonde in verblindend  wit,  dan  deze,  dat  uit  den  echt  van  David  en  Bathseba  daarna  Salomo,  de gezegendste aller koningen is voortgekomen..

Gij moet al uwe zonden als zonde tegen God en tevens als deel van den gemeenschappelijken vloek, als erfzonde leren kennen. Die erfzonde moet u, in plaats van ene verontschuldiging der traagheid gelijk zij is- wanneer ze slechts ene leer is-integendeel ene verplettering van al uw trots, een bewijs voor uwe volslagen machteloosheid en (zo  God Zich niet  ontfermt) hopeloos bederf geworden zijn. Als Gij aldus waarlijk zijt niets geworden, dan kan en wil God iets van u maken. Verkiezende ontferming, vrije genade is al Zijn doen. Wie dit erkent, ontvangt uit zwakheid kracht, gelijk Abraham, niet aanziende de verstorvenheid van Sara en zijne eigene, door het geloof kracht heeft om Izaak te verwekken. In ongerechtigheid ben ik geboren,  in  zonde  ontvangen.  Maar  ik  heb  mijne  schuld  mogen  gevoelen  in  deze  alles overweldigende noodzakelijkheid. Ik heb dus mijne persoonlijkheid er uit mogen redden, daar ze dreigde in doffe wanhoop schipbreuk te lijden, gelijk de wereld op  dezen oceaan van nature tegen lichtzinnigheid en vertwijfeling heen en weer schommelt. Onmetelijk groot is de gedachte, ik ben mijzelf, mijn ganse persoon, naar lichaam en geest, mijn geheelheid van mijne eerste wording af aan God schuldig! Is er ook middel om die schuld betaald te zien? Halleluja, zij is betaald! Met meer dan hysop, met het dierbaar bloed des heiligen Lams ben ik ontzondigd.  Witter  dan  sneeuw  ben  ik  in  Hem  geworden,  en  de  verbrijzelde  beenderen verheugen zich in een nieuw leven.

10.  Doe mij na zulk  ene ontzondiging,  waarvan Gij mij door  de getuigenis des Heiligen Geestes inwendig  verzegelen moogt,  vreugde en blijdschap  horen; dat  de  beenderen zich verheugen, die Gij verbrijzeld hebt (Psalm 6: 3; 32: 3).

Als wilde David zeggen: Ik heb tot hiertoe lang genoeg de wet en Mozes gehoord, die ene zware spraak en ene harde en onverstaanbare tong heeft en zeer kwalijk bespraakt is; neem dat horen van mij, want daar hoort men alleen van Gods toorn. Daarom bid ik, lieve Heere! voortaan vreugde en blijdschap te mogen horen, welke door het woord der genade en de vergeving der zonde komen; alsdan zullen de beenderen vrolijk worden, die Gij verbrijzeld hebt, dat is de beenderen, die verbrijzeld zijn door het gevoel en de verschrikking der zonde, die de wet in het hart teweeg gebracht heeft..

11. Verberg Uw aangezicht van mijne zonden, wend Uw oog daarvan af om ze nooit meer aan te zien, en delg uit al mijne ongerechtigheden, opdat zij niet meer tegen mij getuigen (vs. 3).

Welke is de vrijheid, waarmee Christus Zijn volk vrijmaakt (Gal. 5: 1), welke lijnrecht staat tegenover het juk der slavernij? Het is de Geest der aanneming, meegedeeld aan het hart, welks taal is: Abba, Vader! Het is de bewustheid dier vrijheid van het oordeel, welke het eigendom is van allen, die in Christus Jezus Zijn, en die niet wandelen naar het vlees, maar

naar den geest. Het is de wet des Geestes des levens, die het hart vrij maakt van de wet der zonde en des doods. (Rom.  8:  1,  2,  15, 16). Het  is het  voorrecht  van alle berouwvolle gelovigen; hoewel niet genoten, het kan genoten worden door niemand dan door ootmoedige gelovigen, alhoewel degenen, die niet alzo zijn, dikwijls de voorkeur geven aan een roepen daarom.

12.

II. Vs. 12-15. De bede om vernieuwing. -Met een juist inzicht dat de toekomst van een mens niet beter kan worden, zolang niet is uitgedelgd wat achter hem ligt, heeft David eerst om de vergeving gebeden van hetgeen voorbij is. Nu wendt hij zich van het tegenwoordige in de toekomst, en daar hij tevens weet, dat begin en voortgang van alle verbetering alleen in Gods kracht kan geschieden smeekt hij van den Gever alles goeds met deze of die deugd, maar een geheel gereinigd hart, en, daar hij zijne eigene voornemens niet vertrouwt om enen nieuwen, vasten en vrijmoedigen geest.  Terwijl hij vervolgens uit  de dagen van afval in den strijd terugziet, toen Gods hand nog zegenend en beschermend op hem rustte, en Gods Heilige Geest bekrachtigend en heiligend in zijn hart regeerde, verlangt hij naar het wederkeren van dien staat  der genade en belooft "wanneer" hij weer in deze geplaatst mocht worden ook anderen  een  leidsman  te  willen  worden  om hen  van  verkeerde  wegen  tot  God  terug  te brengen.

12. Schep 1) mij door Uwe almacht, wat ik zelf niet vermag te weeg te brengen, een rein hart, dat den dienst der zonde haat en zich in reinheid naar het goede richt (Psalm 24: 4; 73: 1. MATTHEUS. 5: 8. Hand. 15: 9), o God! en vernieuw in het binnenste van mij enen vasten geest, die tegen verzoeking bestand is (Psalm 78: 37), zo als ik te voren bezat, totdat ik dien helaas liet overheersen door den geest van den natuurlijken mens, die een speelbal van elke verzoeking is.

1) Wat! heeft de zonde ons zo verwoest, dat de Schepper weer moet worden ingeroepen? Wat verwoesting  is er dan onder de mensen aangericht, "Create in me!" Ik besta nog in mijn uitwendig omkleedsel, maar ik ben krachteloos, ledig, van alles ontbloot. Kom dan, Heere! en laat Uwe macht gezien worden in een nieuw schepsel zonder mijn eigen gevallen "ik". Een rein hart. In het negende vers vroeg hij om rein te zijn, nu zoekt hij een hart dat die reinheid najaagt, maar hij zegt niet: "Maak mijn oud hart rein, hij heeft te veel ondervinding van de hopeloosheid der oude natuur. Hij wenst, dat de oude mens als ene dode zaak verbrand worde en ene schepping in de plaats trede. Niemand kan of een nieuw hart of ene nieuwe aarde scheppen.  Verlossing  is ene wondervolle openbaring  der  hoogste macht; het  werk  is ons zowel als dat voor ons is geheel en al het werk van Almacht..

Deze schepping is uit niets. David gebruikt hetzelfde woord (bara) dat Mozes bezigt van de schepping van hemel en aarde. Onze schepping in Christus Jezus is niet maar ene inspanning van onze krachten, niet een geholpen worden van onze natuurlijke zwakheid door de macht van Gods genade, het  is niet  maar ene verbetering van onzen zedelijken aard; het  is ene schepping uit niets, van datgene, wat wij te voren niet hadden. Er was niets in ons waarvan het kon gemaakt worden. Wij waren krachteloos, verdorven, dood in zonden en misdaden.

Wat dood is wordt niet levend, dan door instorting van hetgeen het niet had. Wat verdorven is ontvangt  gene  gezondheid  dan  wanneer  het  wordt  weggenomen,  en  door  iets  nieuws vervangen. De oude mens wordt niet veranderd in den nieuwen mens, maar wordt afgelegd. Het is niet de grondslag van het nieuwe leven, maar het is er ene verhindering voor. Het moet worden te niet gedaan en de nieuwe mens worden aangedaan, die geschapen is in Christus Jezus.

David bekent hiermede, dat zulk ene reiniging en vernieuwing van het hart Gods werk is en niet in, s mensen macht staat. Want gelijk vergeving der zonden en rechtvaardiging alleen Gods werk is, zo ook de vernieuwing en heiliging; en daar het God werk is, zo moeten wij God daarom bidden, want door natuurlijke krachten hebben wij het niet..

Dien Geest, dien hij van God afsmeekt, noemt hij den vasten, den heiligen, den blijmoedigen, den gewilligen Geest. Met het woord "Scheppen" prijst hij het heerlijke, buitengewone werk Gods in de vernieuwing  der  mensen,  een werk,  even groot,  alsof Hij nieuwe schepselen voortbracht.  Want  hij  bidt  niet,  dat  God  zijn  zwak  gemoed  moge  te  hulp  komen,  zijn onmachtig hart moge steunen, maar hij erkent,  dat er niets reins of goeds in zijn hart is, vóórdat het hem van elders toevloeit. Waaruit volgt, dat geheel des mensen hart verkeerd en bedorven is, want indien de natuur enige reinheid of deugd bezat in zich zelve, zo zou hij niet spreken van ene schepping Gods of van een geschenk des Heiligen Geestes..

In verband met elkaar geven de beide leden van den tekst dezen zin: Schep in mij een rein hart, dat een afgrijzen heeft van de misdaden die ik begaan heb, en vreugde en lust heeft aan Uw heilig Wezen, en schenk mij, om daarin te blijven en te volharden den Geest der vastheid en der bestendigheid..

Waar niet alleen de schuld der zonde wordt beseft en hare gevolgen geweerd, maar ook het onrein hart zich zelven tot last en walging geworden is, en waar de bede om heiliging even dringend was als de bede om verzoening-daar was het Gode ook ernst met de verhoring. Daar deed Hij het inwendig hart, ook bij de zwaarste verzondiging, vreugde en blijdschap horen. Daar  durfde  het  hart  geloven,  en  in  den  eenvoud  zijns  gemoeds  en  zijner  oprechtheid vrijmoedig toetasten, waar de ganse schat der goddelijke barmhartigheid werd opengesteld; daar durft het zich duurzaam toegeven in de heerlijke verwachting ener welgegronde hope, en is in het midden van den strijd des levens in die hope reeds zalig.

13. Verwerp mij niet, gelijk Gij met Saul gedaan hebt (1 Samuel 16: 1) van Uw aangezicht, zodat ik voor altijd uit den staat der genade zou gebannen zijn (Ezechiël. 33: 12 vv.), en, zo ik mij dien razenden koning  voorstel,  voor  wie ik  op  de harp  speelde,  o  God neem Uwen Heiligen Geest niet van mij 1). Gij gaaft mij dien bij mijne zalving (1 Samuel 16: 13), maar Hij is zo door mij bedroefd, dat ik Hem onwaardig ben geworden.

1) Ook ons lichaam wordt een tempel van den Heiligen Geest genoemd, en zeer zeker kan de H. Geest, ten dele althans, van ons lichaam scheiden, bij ons sterven, om het later in hoge heerlijkheid  weer  uit  te brengen.  Maar  wat  aangaat  onze inwendige mens,  die naar  God geschapen is, in ware gerechtigheid en heiligheid, van dien mens wijkt de Heiligen Geest

nimmer. In dien mens blijft Hij. In angst, in den doodsangst der ziele, onder schuld en smaad bedolven, mogen we met David in Psalm 51 uitroepen: "Heer, neem Uwen Heiligen Geest niet van mij," maar wat de inwoning des Heiligen Geestes in de ziele van Gods kinderen betreft, die kan nooit worden opgeheven..

David wist, dat hij den H. Geest had ontvangen. Niet alleen zaligmakend, maar ook ambtelijk. En nu had hij het ontzettend voorbeeld voor zich van Saul, dat God van dezen den goeden, d.i.  den Heiligen Geest  ambtelijk  had  weggenomen en dat  een bozen  geest  over  Israël’s eersten koning vaardig was geworden. En nu dat schrikkelijke vreest David ook, in den angst zijner ziele, nu hij tot zulk een val was gekomen. En daarom, waar hij niets ijselijker kent, dan dat God met Zijne genadegaven zich terugtrekt, daar roept hij het uit en zijn ganse ziel lost er zich in op: "Neem Uwen Heiligen Geest niet van mij."

14. Geef mij weer de vreugde Uws heils, door mij weer in dien vorigen staat der genade te plaatsen, en de vrijmoedige geest, die zich van Uwe gunst bewust is, en U alzo verblijd mag naderen, ondersteune mij. Geef mij de vreugde te ondervinden, dat ik weer bij U ben, Uwen weg bewandele en daarin volhard.

15. Zo zal ik -en dit zal mijn dank zijn voor de afgebedene weldaad- den overtreders Uwe wegen leren, door getuigenis af te leggen van dien weg der genade uit eigen ervaring, en de zondaars, door mijn voorbeeld opgewekt en door mijn woord gedrongen, zullen zich tot U bekeren.

De 32ste Psalm is ene werkelijke vervulling van deze toezegging van David, en dan ook met het opschrift: "ene onderwijzing van David," voorzien. Overigens is de hier uitgesprokene zin reeds op zich zelf een bewijs, dat de bede, door David uitgesproken, reeds begon vervuld te worden; want de wens, om anderen tot  het heil Gods te leiden en daardoor Gods eer te bevorderen, kan in geen hart opkomen, dat zelf nog ver is van de ervaring der genade..

Het  is een goed teken,  als iemand,  tot  zonde vervallen,  gevoelig  aangedaan is over  zijn toestand. Van dezulken, schoon hun zonde groot zij, is goede hoop, daar integendeel het geval dergenen wanhopig is, die gerust durven zondigen en voor een bewijs van hun geloof houden, dat zij daarover niet ongerust zijn. Maar hier ontstaat ene vraag, door sommigen uitvoerig behandeld. Reeds was Nathan bij David geweest, en had hem van Godswege verklaard, dat God zijne zonden had weggenomen (2 Samuel 12: 13). Waarom dan, zegt men, vraagt David dit  wederom.  Zulke  uitdrukkingen  van  diepe  aandoening  en  verbrijzeling  voegen  enen zondaar  zowel na als voor de verzoening met God; het is overeenkomstig de natuur des geloofs.

Een berouwvol kind heeft niet genoeg aan de boodschap, dat de vader vergeven heeft, het heeft behoefte aan des vaders eigene verzekering en aan nieuwe gemeenschap met hem.

16.

III. Vs. 16-19.  De belofte van geestelijke offeranden. Heeft David reeds aan het slot der vorige afdeling zich aangeboden om een prediker der gerechtigheid te zijn, en voor anderen een leidsman; tot de zaligheid te worden, thans wordt dit besluit des harten uitgewerkt, en wil hij mond en lippen in den dienst van de ere Gods stellen, en zich zelven den Heere tot een levend offer overgeven; deze is de ware, Gode welgevallige godsdienst. Daar hij echter weet, dat God niet door onreine lippen wil geprezen zijn, en op zijne ziel thans nog bloedschuld drukt, zo laat hij aan zijne belofte ene sterk dringende bede om redding van deze schuld voorafgaan.

16. Verlos mij van bloedschulden 1), die ik door Uria’s moord op mij geladen heb, dat zij niet verder om wraak roepen (2 Samuel 12: 9. Genesis 4: 10; 9: 5 vv.) o God, Gij God mijns heils! die het in mij aangevangen werk der genade (2 Samuel 12: 13) niet onvoltooid kunt laten; zo zal  mijne  tong,  als  mijn  hart  vrij  geworden  is  van  de  beschuldigende  gedachten,Uwe gerechtigheid vrolijk roemen, als die vergeving der zonden schenkt aan hen, die berouwvol tot U wederkeren (1 Joh. 1: 9).

1)  Hier  zien  wij,  hoe  David  zich  niet  vleide  en  hoe  hevig  zijn  strijd  was  met  de verschrikkingen des doods, waar hij zo dikwijls terugkomt op het verkrijgen van vergiffenis. Want dat sommige bloedschulden nemen voor den onrechtvaardigen moord op Uria en het verlies van het leger, waarvan David mede bewust was, komt mij niet waarschijnlijk voor. Want dewijl de Hebreeën onder bloedschuld de een of andere halsmisdaad verstaan, schijnt het eerder, dat hij zich aan de doodstraf schuldig weet, opdat hij tone, dat bij hem enig en alleen de hope overblijft op het medelijden Gods. De gerechtigheid Gods, waarvan hij zegt, dat hij ze vrolijk zal roemen, wordt hier genomen voor Zijne goedheid. Want de vermelding van Zijne gerechtigheid wordt niet, zoals men in het algemeen gelooft, aan God gegeven, omdat Hij onverzettelijk is, om de straf uit te voeren, maar eerder, omdat Hij getrouw is, in het  houden  der  belofte  en  het  waarnemen  van  het  heil der  Zijnen  en  niet  teleurstelt  de ellendigen, die Zijn hulp hebben ingeroepen. Overigens waar hij zegt, o God, God mijns heils, daar is in de herhaling versterking of toeneming van aandoening, waaruit wij dan ook kunnen opmaken, dat hij bevende en met angst zulks bij zichzelven overweegt, wat hij verdiend zou hebben..

17. HEERE, open mijne lippen 1), waarop nu nog een ban ligt, die hen sluit, daar het geweten getuigt, dat zij onreine lippen zijn (Jes. 6: 5), zo zal mijn mond Uwen lof verkondigen2), en getuigen, hoe wonderbaar Gij U aan grote zondaars tot hun zaligmaking verheerlijken kunt.

1) Hoe, door hem het bewustzijn, de verzekering te geven van de vergeving der zonden en door hem de genade te schenken, dit openlijk uit te spreken voor gans zijn volk. Zolang David nog  van  die  vergeving  niet  verzekerd  was,  waren  zijne  lippen  gesloten,  maar  als  de vrijmachtige Geest Gods hem toepast niet alleen, wat God hem schenken wilde, maar ook tot zijne ziele weer zei, dat God zijn heil was, dan moest hij ook allen mededelen met welk een goedertieren en genadig God hij te doen had, die de zonde geenszins gedenkt.

2)  Daarom,  wanneer  wij  de  gerechtigheid  en  genade  Gods  door  het  geloof  in  Christus ontvangen hebben, kunnen wij geen groter werk doen, dan dat wij de waarheid van Christus

Jezus spreken en prediken; want  wat  uitwendige  werken aangaat,  dat  kennen niet  alleen andere gewone mensen, maar ook onverstandige dieren doen, als: vasten, werken, waken. Men zegt ook dat Turken aan de ene zijde een zeer moeilijk en streng leven leiden. Wanneer echter  iemand  Christus  en  Zijn  woord  belijden  zal,  daartoe  behoort  de  vrijmoedige,  de vrolijke geest, waarvan David hierboven (vs. 4) gesproken heelt..

18. Zulk een dank van den door vreugde bewogen mond uit de volheid van een begenadigd hart zal dan het offer zijn, dat ik U voor Uwe redding breng, en ik weet, dat het U het liefste is, dat ik brengen kan; want Gij hebt geen lust tot uitwendige offerande, die in ‘t brengen van var of ram bestaat; anders, wanneer Gij ze wildet, zou ik ze U gevenin rijken overvloed; ‘t is gene gierigheid, die mij deze beschouwing ingeeft, maar ik weet het: in brandofferen hebt Gij geen behagen.

19. De offeranden Gods, de offers, die Gode behagen, en waarop het in de wet geboden uitwendig  offer  eigenlijk  ziet,  zijn  een  gebroken,  een  schuld  gevoelende  en  naar  genade dorstende geest; een gebroken en verslagen hart, dat bedroefd over zijne zonde zichzelven veroordeelt en zich U geheel overgeeft, zult Gij, o God! niet verachten, maar integendeel tot Uw heiligdom verkiezen, om daarin te wonen (Jes. 57: 15. Psalm 34: 19).

Het zou op den eersten blik verwonderlijk voorkomen, dat de zanger zulk een hart het Gode welgevallige offer noemt, het zou toch volgens vs. 10 en 14 kunnen schijnen, dat de droefheid met het verkrijgen van de vergeving der zonde haar einde bereikt. Maar de vreugde over de genade, van welke op die plaats sprake is, sluit de smart over de zonde niet uit; deze moet toch na zulk een diepen val bestendig voortduren (Genesis 50: 21 ), de maat daarvan is liever de maat der dankbaarheid voor de vergeving der zonde, van den lof der Goddelijke genade en gerechtigheid, tot welke zich de zanger in vs. 15 vv. verbond, zodat hij zakelijk hier hetzelfde belooft als daar. Wien veel vergeven is, die heeft veel lief (Luk. 7: 47), en het bewustzijn, dat hem  veel  vergeven  is,  kan  slechts  diengene  bewaren,  die  steeds  leed  gevoelt  over  zijne zonde..

Er is hier volgens den zamenhang geen sprake van zondoffers, die de vergeving nog eerst moeten doen verwerven, maar van dankoffers, die de ontvangene genade moeten erkennen. Deze betekenis ligt hier in het woord "offeranden". Maar in hoeverre kan nu een gebroken en verslagen, d.i. een diep bedroefd hart een dankoffer zijn? Juist hierin blijkt het, met welk een diepte van gevoel David boete doet en genade ontvangt. Ene zo diepe kennis van zonde als deze  is  gene  voorbijgaande  gewaarwording  des  harten,  maar  een  toestand,  die  van  zijn ontstaan af door het ganse leven blijft voortduren. Met haar vangt dat tijdperk aan, waarin de mens verbrijzeld en toch genezen, vol smart en toch getroost is. Gelijk de zonde deze wonden aan het hart heeft toegebracht, ja door de gewoonte tot ene macht daarin geworden is, zo kan ook  door  de vergiffenis den zondaar  wel de zekerheid  der  eens te wachten,  der  bereids aangevangen  genezing,  maar  niet  de  genezing  zelf  reeds  worden  verleend.  De  steeds voortgaande heiliging blijft een steeds voortdurende strijd, ene gedurige herhaling van haar begin.  Maar  juist  daarom is ook  aan God  geen offer  meer  welgevallig,  dan wanneer  de begenadigde Hem ten dank een boetvaardig, om Zijns zelfs wil treurig hart aanbiedt, opdat daarin alle troost, alle vreugde, alle kracht gedurig alleen van God uitga..

David spreekt niet van een gewond, maar van een verbroken hart. Wonden kan de Wet, maar in waarheid verbreken doet alleen de Genade, dit werkt de H. Geest, die overtuigt van zonde, gerechtigheid en oordeel.

20.

IV. Vs. 20 en 21. De voorbede voor geheel Jeruzalem- Daar David gewoon is, zich als een lid aan het lichaam van Israël te beschouwen, weet hij wel, welk ene ergernis hij door zijne zonde aan zijn volk gegeven heeft, en in welk gevaar hij het gebracht heeft. Het woord, dat tot hem gesproken was (2 Samuel 12: 10): "het zwaard zal van uw huis niet wijken," kon zich wel zover uitstrekken, dat Israëls volksbestaan voor altijd vernietigd werd. Daarom heeft hij er niet genoeg aan dat hij voor zichzelven restitutio in integrum (herstelling in den vorigen staat der genade) afgebeden heeft, hij moet diezelfde weldaad ook voor de gehele gemeente afsmeken; hij moet, gelijk hij voor zichzelven geestelijke offeranden  ten dank voor Gods genade beloofd heeft, ook voor Jeruzalem een geheel nieuwen tijd in het oog vatten, wanneer men de uitwendige offeranden in de ware gezindheid brengen zal.

20. Doe wel bij Zion, aan Uwe Verbondsgemeente, waarvan Zion godsdienstig en staatkundig het middelpunt is, naar Uw welbehagen, naar Uwe genade, bouw de muren van Jeruzalem op, opdat het begonnen werk, tot inrichting der stad als residentie van Israël’s koningen en tot plaats der aanbidding voor het gehele volk (2 Samuel 5: 9 vv.; 6: 1 vv.), gelukkig voortga (1 Koningen 3: 1; 6: 1 vv.).

21. Dan, als Gij deze mijne bede verhorende, met den uitwendigen bouw der stad ook tevens de inwendige opbouwing Uwer gemeente meer en meer tot haar doel en tot volkomenheid leidt, dan zult Gij lust hebben aan de offeranden der gerechtigheid, aan de offeranden, die door uitwendige gesteldheid en door de inwendige gezindheid van den offeraar met Uwen heiligen wil overeenkomen (Deuteronomium 33: 19. Psalm 4: 6); Gij zult een welbehagen hebben aan brandoffer en een offer, dat gans verteerd wordt, en waarbij Uw volk zich zelven geheel aan U overgeeft (1 Samuel 7: 9), dan zullen zij varren offeren op Uw altaar, wier ten hemel stijgende reuk U waarlijk lief en zoet is (Numeri 15: 3. Efeziers 5: 2. 2 Kor. 2: 15).

Vele  uitleggers  houden  de  beide  laatste  verzen  voor  ene  bijvoeging  uit  den  tijd  der Babylonische ballingschap (vgl. Psalm 14: 7; 25: 22.); wij delen die mening niet,  daar de uitdrukking: "bouw de muren van Jeruzalem" geenszins alleen een weer opbouwen van het verwoeste betekent, maar ook zeer goed kan gebezigd worden van een voortbouwen naar een genomen plan. David wil hier van zijn huis en van zijn volk  afwenden, dat God de in 2 Samuel 7 hem gegevene belofte niet om zijner zonde wil terugtrekken hij denkt dus in deze aan den Messiaansen tijd, en het is dienvolgens ene wonderbaar genadige verhoring van deze bede, dat juist uit den echt van David met Bathseba diegene (2 Samuel 12: 24 vv.) voortkomt, die na hem op den troon zit, en die onder de voorvaders des Heren Jezus genoemd wordt (1 Koningen 1: 29 vv. MATTHEUS. 1: 6). Overigens is merkwaardig, dat de gehele Psalm veel overeenkomst heeft met het tweede deel van het boek van Jesaja (vgl. vs. 3 met Jes. 43: 25; 44: 22; 63: 7; vs. 5 met Jes. 59: 12; vs. 6 met Jes. 42: 24; 65: 12; 66: 4; vs. 12 met Jes. 63: 11; vs. 17 met Jes 42: 12; Vs. 19 met Jes. 57: 15; vs. 20 met Jes. 60: 10; vs. 21 met Jes. 60: 7).

David’s boete is ook werkelijk een voorbeeld van Israël’s boete in de ballingschap en David’s herstelling  een  voorbeeld  van  die  van  het  gehele  volk.   Onze  Psalm  is  wellicht  een lievelingspsalm van den Profeet geweest door welken hij op gelijke wijze tot een troostprofeet voor het gevangene Juda geworden is, als Luther tot kerkhervormer door Paulus brief aan de Romeinen..

Dit is letterlijk vervuld, toen Jeruzalem voltooid was, toen de tempel op den berg Zion was opgericht en toen de Heere Zich genadig verwaardigde de offeranden, welke op die altaren geofferd werden, aan te nemen. Het is in geestelijken zin waar in de Christelijke Kerk, waar het  wezen van alle typen en schaduwen is geofferd  en  den  Vader  voorgesteld door  den Vredevorst, aan het hoofd van het Israël Gods. En het zal eeuwig bewaarheid worden in het koninkrijk der hemelen,  waar  de offeranden van gerechtigheid en liefde, van lof en dank, nooit  zullen  ophouden  geofferd  te  worden  aan  Hem,  die  op  den  troon  zit,  door  de triomferende kerk..

PSALM 52.

1.   Ene   onderwijzing,   een   leerdicht   (Psalm  32;   42;   44;   45)   van   David,   voor   den opperzangmeester (1 Kronieken 25: 31 ).

2.  Door  hem  vervaardigd  naar  aanleiding  der  in  1  Samuel  22:  6  vv.  medegedeelde gebeurtenis, als Doëg, de Edomiet, gekomen was en Saul te kennen gegeven, en tot hem gezegd had: David is gekomen ten huize van Achimélech.

Het opschrift is dikwijls verkeerd verstaan, alsof de Psalm tegen Doëg gericht was; het zegt dit echter niet, maar alleen, dat hij vervaardigd is naar aanleiding van Doëgs aanwijzing aan Saul en van hetgeen daarvan het gevolg was. Het noemt zelf nevens Doëg Saul, en dat deze naam  en  niet  die  van  Doëg  groot  te  schrijven  is,  wordt  weer  aanstonds  daardoor waarschijnlijk, dat David het in de Psalmen uit den tijd van Saul gewoonlijk met Saul zelven en niet met zijne helpers te doen heeft, wier handelen hij mede toerekent aan den ene concreet geworden idealen persoon des Bozen..

Tot dusver was Sauls vijandschap, uit wangunst jegens David geboren, meer ene persoonlijke vete. Nu daarentegen David allen, die het wel met het Godsrijk meenden, rondom zich begon te  verzamelen, nu groeide Sauls verbittering aan, en toen de hogepriester met  een aantal andere priesters zich het lot van den vervolgde aantrok, besloot de dwingeland, het in het openbaar te tonen, dat niemand ongestraft voor zijnen schoonzoon zou kunnen partij trekken; hij beging de gruwelijke misdaad  van Achimélech met nog 85 andere priesters des Heren zonder oorzaak te doen ombrengen..

Zocht  David  in den vorigen Psalm op  den  weg  van waarachtig  berouw en van gelovige toeigening van het hem geschonkene woord der genade, van zijn persoon, zijn huis en zijn volk het vonnis der Goddelijke verwerping en het terugnemen der reeds ontvangene belofte af te wenden, zo volgt nu een Psalm, die over de verwerping van Saul en van zijn huis, en over de rechtvaardige oorzaak daarvan handelt; want Saul, gelijk de gebeurtenis, die aan onzen

Psalm  ten  grondslag  ligt,  bewijst,  is  nu  reeds  zover  in  zijnen  afval  van  den  Heere voortgegaan, dat hij zijn behoud zoekt in zijne eigene heldenkracht, in zijnen rijkdom en in de gehechtheid zijner stamgenoten, dat hij in één woord een koning over Israël wil zijn, zo als alle heidenen dien hadden, ja den Heere in Zijne priesters en Zijnen geliefde ter dood toe haat.

3.

I. Vs. 3-7. Na een woord van inleiding (vs. 3), dat den inhoud van den gehelen Psalm reeds in het kort samengevat heeft, daar het aan de ene zijde den niets betekenenden, praalzuchtigen trots van den goddeloze op zijne boosheid, aan de andere zijde de eeuwige goedheid des Almachtigen voor de zijnen uitspreekt, volgt eerst (vs. 4-6) ene schildering van de boosheid van hem, dien de Psalmist op het oog heeft, waarop hem wordt bekend gemaakt (vs. 7), hoe weinig  grond hij heeft,  daarop  te roemen,  daar  het  vergeldend  gericht  van God hem zal overvallen en geheel zal doen omkomen.

3. Wat beroemt gij u in het kwaad, o gij geweldige, die te voren een held waart in den strijd tegen de vijanden van het  volk Gods (2 Samuel 1: 19 vv.), maar nu  een  woestaard  zijt geworden in de vervolging van Zijne knechten? ‘t Is voorwaar ene zaak om op te roemen, dat gij 85 onschuldige dienstknechten des Heren met vrouwen en kinderen liet ombrengen! Gods goedertierenheid duurt toch den gansen dag, voor de Zijnen; zij zal bestendig zijn en alzo zult gij het met de werken uwer boosheid niet verder brengen, dan dat gij u een te sneller en vreselijker einde bereidt.

4. Uwe tong denkt, verzint enkel schade, gij peinst er slechts op, hoe gij anderen in ellende zult  storten, en uwe tong is als een geslepen scheermes, werkende bedrog 1); gij brengt slechts  leugen  voort,  om  een  ander  op  het  diepst  te  treffen  en  op  ‘t  onverwachts  te doorsnijden.

1) Of, pleger van arglist. Kennelijk doelt dit hier op Doëg, den Edomiet, die den ongelukkigen Achimélech aanklaagt, uit heidense vijandschap tegen den Heere God en Zijne dienaren.

5. Gij hebt het kwade liever dan het goede, de leugen, dan gerechtigheid te spreken. Sela. Pauze. onder welke de muziek het aanklagen zonder woorden voortzet.

6. Nog meer! Gij hebt lief alle woorden van verslinding, woorden, die dood en verderf ten gevolge kunnen hebben, en ene tong des bedrogs, ene lasterlijke tong. Uwe vreugde is het als men u komt aanhitsen en kwaad van uwen vijand u aanbrengt.

7. God zal u ook, u rechtvaardig vergeldende, afbreken, neerwerpen in eeuwigheid, zodat gij voor altijd een ruïne zijt; Hij zal u wegrapen, met een snellen greep aantasten, en u uit de tent uitrukken, uit  uwen gerusten en eervollen stand; Ja Hij zal u uitwortelen, uit het land der levenden, gelijk gij de priesters te Nob heb uitgeroeid (1 Samuel 22: 16-19) Sela. Pauze onder muziek.

Terwijl de inhoud van vs. 7 er beslist voorspreekt, dat David hier aan Saul en de uitroeiing van zijn huis (1 Samuel 31) gedacht heeft, schijnen daarentegen de woorden in vs. 4-6 meer op  Doëg,  dan  op  den  koning  zelven  te  passen.  Dit  schijnt  echter  slechts  zo;  bij  nadere beschouwing blijkt integendeel; dat de persoon, tegen wie de heilige zanger ijvert, Saul is. "De geschiedenis weet er niets van, dat Doëg het zich ten doel zou gesteld hebben, David uit den weg te ruimen; zij weet niets van ene vijandschap van Doëg tegen David, die zelfs over hetgeen tussen David en den hogepriester voorgevallen was, gezwegen had, totdat de ernstige eis van Saul aan zijne dienaars aan zijne eigene zucht om zich verdienstelijk te maken een verder  zwijgen  scheen  onmogelijk  te  maken.  Geheel  anders  had  hij  moeten  handelen; wanneer hij een gezworen vijand van David geweest ware. Wat het verwijt van leugen, van lastering en bedrog aangaat, zo vinden wij in het gehele verhaal van de zaak met de priesters geen enkel spoor, dat Doëg gelogen en bedrogen heeft; hij bericht eenvoudig de daadzaak. Daarentegen  past  dat  verwijt  volkomen  op  Saul,  die  zonder  enige  reden  David  van hoogverraad beschuldigde, om hem onder den schijn van recht uit den weg te kunnen ruimen, en deze beschuldiging ook tegenover de onschuldige priesters op den voorgrond plaatste, zonder enigszins op de eenvoudige welsprekendheid van een goed geweten te letten, waarmee de  hogepriester  zich  verdedigde,  daar  hij besloten  was,  om ten  verderve  van  David  een voorbeeld te stellen." Wanneer alzo Doëg met zijn verraad geenszins op den voorgrond van den  Psalm staat,  zo  kan  zijn  voorbeeld  bij de  verklaring  van  het  9de  gebod  aangehaald worden, en daarbij getoond, hoe een mens ook daar den geest van leugen en bedrog dient, waar hij niets dan ware en op zich zelve werkelijk gebeurde daadzaken bericht, maar aan de ene zijde den waren grond der gezindheid, waaruit  zij voortgekomen zijn, en in welke zij alleen  de  rechte  betekenis  verkrijgen,  verzwijgt,  aan  de  andere  zijde  wel  weet,  hoe ontvlambaar het hart is van hem, aan wie hij ze bericht, en op welk ene boosaardige wijze zij zullen worden opgevat..

8.

II. Vs. 8-10. Voor de rechtvaardigen, zo gaat de gewijde zanger voort, zal, gelijk alle werken Gods enen kern van zegen en een zaad des heils in zich verbergen, de val van den tiran een dieper wortelen in de godsvrucht ten gevolge hebben, en ene oorzaak Zijn van vreugde over Gods alregerende gerechtigheid. Terwijl echter gene tot een ontwortelden boom wordt, staat de nu door hem ter dood toe vervolgde vast, en is gelijk aan enen olijfboom met groen loof. Hij wil wachten op den naam des Heren, totdat het uur ter vervulling zijner hoop daar is, opdat  uit  zijn  levenslot  de  heiligen  nog  enen  zegen  en  ene  vreugde  van  anderen  aard verkrijgen, dat is de zegen van versterking in geduld en in de vreugde over Gods troostvollen naam. Wel ons, dat wij dezen Psalm eerst na Psalm 51 lezen! Want David’s waar berouw alleen heeft teweeggebracht, dat zijne grote zonde het in vs. 10 vv. gezegde niet tot een spot gemaakt heeft.

8. En de rechtvaardigen, die nu in en met mij door den tiran (vs. 3) vervolgd worden, zonder zijne boosheid te kunnen verhinderen, zullen het zien, hoe de Heere op eens aan zijn woeden een einde weet te maken (vs. 7), en zij zullen vrezen, op nieuw met kinderlijk ontzag (Psalm 64: 10) vervuld worden, en zij zullen over hem, over den nu gevallen tiran lachen1), niet uit vreugde in eens  anders verderf (Spreuken 24: 17 vv.),  maar  over  het  eindelijk  openbaar

worden der lang verborgene en miskende gerechtigheid, die het leedgevoel over de ziel van den vijand, die zich zelven verdierf, niet uitsluit (vgl. Psalm 58: 11 vv. 2 Samuel 1: 17 vv.); zij zullen zich verblijden zeggende:

1) Waarom, omdat zij in hem zien konden het einde van hen, die op het vlees hun vertrouwen stellen en op de veelheid des rijkdoms, terwijl omgekeerd zij zich zullen en kunnen verheugen over het betrouwen op den Heere, en op Hem alleen.

9. Ziet den man, die God niet stelde tot zijne sterkte, maar vertrouwde op de veelheid zijns rijkdoms; hij was sterk geworden door zijn beschadigen (Psalm 49: 6 vv.); zijne boosheid was zijne sterkte, ziet, met hoeveel schande hij gevallen is.

Het gaat enen rijken misdadiger als enen beer; wanneer hij nog in het bos gaat, durft hem niemand ontmoeten; wanneer hij echter gevangen is legt men hem een ring in den neus, legt men hem aan een ketting, breekt men hem de tanden uit, en houwt men hem de klauwen af; dan lacht men hem uit en zegt: is het zover met u gekomen?.

Het laat zich zeer goed overeenbrengen, dat de gelovigen zich in diepen ootmoed aan God onderwerpen, wanneer zij Hem erkennen als den Wreker der onrechtvaardige wreedheid, en dat zij losbarsten in onuitsprekelijk vreugdegejuich, wanneer zij Hem op hun zijde zien..

10. Maar ik, David, zal zijn als een groene olijfboom, die vrolijk opgroeit en zich telkens weer verjongt (Jer. 11: 16) in Gods huis, d.i. daar ik op heiligen grond geplaatst ben, waar niets mij schenden kan; ik vertrouw op Gods goedertierenheid eeuwiglijk en altoos, en zal nooit te schande worden.

Zie 1 Koningen 6: 31

David’s toeverzicht op den Heere, Zijn God, blijkt hier zo duidelijk mogelijk.

11.  Ik  zal U,  hoewel nu  nog  een lange tijd  van nood  en gevaar  voor  mij ligt,  loven in eeuwigheid a), omdat Gij het hebt gedaan, want in het geloof zie ik reeds Uw raad volbracht; en ik zal Uwen naam verwachten in den tijd, waarin ik nog lijden moet en vervolgd word, totdat Uwe besluiten aan mij verheerlijkt worden; want hij (Uw naam) is goed voor Uwe gunstgenoten,  en hun ben ik  verschuldigd  in mij een nieuw voorbeeld  te laten zien,  hoe troostvol Uw naam is en hoe goed het is, zich daarop te verlaten (Psalm 54: 8 54.6).

a) Psalm 22: 32.

Hoe dikwijls is het ons vrezend hart, alsof der mensen boosheid Gods goedheid  van den aardbodem zou verdringen, daar toch altijd het goede, dat wij uit  Gods genade genieten, oneindig  veel meer  is  dan  het  kwade,  hetwelk  wij onder  des  mensen  boosheid  te  lijden hebben. Wat kan men elkaar met dien angst aansteken! Hoe veel beter is het, zoveel eerbied voor Gods naam te hebben en ook in den kwaden tijd te vertrouwen, dat Hij het wel zal

maken,  zodat  allen,  die  deel  hebben  aan  Gods  genade,  er  zich  in  verheugen  en  in  het gemeenschappelijke geloof kunnen opgebouwd worden.

Het geloof ziet den dag van overwinning en triomf vooruit; in den tijd van druk vertroost en bemoedigt het daar het geduldig de komst van dien dag verwacht, door gedurige overdenking van  de  heerlijkheid  en  de  macht  van  dien  naam  des  redders,  welke  als  ene  olie  is,  die uitgestort wordt (Hoogl. 1: 3) door zijnen geur de bekeerden uitnodigende en lokkende om den Verlosser te volgen in den weg van Zijne bevelen..

Het geloof ziet den dag der  overwinning, hoe de vijand woedt, hoeveel noden er nog te doorworstelen zijn. Zwak en onmachtig in zich zelve, roemt het geloof in God alleen, in Wie al zijn sterkte is. Zo trekt de gelovige, onze Psalm bewijst het, uit het bitterste leed, dat de vijand hem aandoet, de zoetste vrucht, Gode tot ere en zijne eigene ziele tot sterkte en troost..

PSALM 53.

VAN DES MENSEN VERDERF EN VERLOSSING.

1. Ene onderwijzing, een leerdicht (Psalm 51: 1), van David, voor den opperzangmeester (Psalm 4: 1), op Machalath,  om met  rijen gezongen te worden (volgens anderen op ene zwaarmoedige wijze, mesto of andante mesto, zie 1 Kronieken 25: 31 ).

Dezelfde Psalm, dien wij in Psalm 14 reeds eens gehoord hebben komt ons hier voor de tweede maal voor met ene enkele wezenlijke, maar overigens met weinige afwijkingen, en nu niet  meer  als  een  Jehova-  maar  als  een  Elohiem-Psalm.  De  schildering  van  het  zedelijk verderf en de verkondiging van den goddelijken vloek, welke de inhoud van Psalm 52 waren met betrekking tot David’s vervolgers, wordt hier algemener tot ene klacht over het menselijk geslacht  in ‘t  algemeen; de gedachte aan het  voorlaatste  vers verkrijgt  echter ene geheel bijzondere wending naar de geschiedenis, die daar bedoeld wordt.

2.

I. Vs. 2-4. Diep getroffen door het gevoel aan het in de wereld heersende verderf, klaagt de dichter over de vreselijke macht en de uitbreiding van het kwade; hij weet, dat hij niet slechts volgens eigen gevoel maar naar het oordeel Gods daarover bezwaard is.

2. De dwaas a), en de wereld is van dwazen vol, zegt in zijn hart: Er is geen God. Al spreken zij het met woorden niet uit, uit hun daden blijkt het; want zij verderven het, zij zijn geheel verdorven en zij bedrijven gruwelijk onrecht. b) Er is niemand, die goed doet.

a) Psalm 10: 4; 14: 1 enz. b) Rom. 3: 12.

3. God (in Psalm 14: 2: De Heere, vgl. Genesis 2: 4 ) heeft uit den hemel neergezien op de mensenkinderen a), om te zien, of iemand verstandig ware, die God zocht.

a) Rom 3: 11.

4.  Maar  hoe  nauwkeurig  Hij  ook  zie,  een  ieder  van  hen  is  teruggekeerd  (Psalm  14:  3 afgeweken), te zamen zijn zij stinkende geworden; er is niemand, die goed doet, ook niet één.

5.

II. Vs. 5 en 6. Terwijl de dichter hierop even als in Psalm 14 aan die kwaaddoeners, die Gods volk kwaad doen, in den naam van den Heere, dien zij niet wilden aanroepen, den zekeren ondergang, aan Gods volk daarentegen de hulp van hunnen Beschermer en ene triomferende overwinning  verkondigt,  geeft  hij  aan  de  voor  hem  liggende  woorden  ene  wending,  ten gevolge van ene gebeurtenis, die onlangs plaats had, en waarin vervuld is, wat David eens in die woorden profeteerde.

5. Hebben dan, zo hoor ik God bij dat rondzien (vs. 3) klagen: de werkers der ongerechtigheid gene kennis? Weten zij niet, wat hun einde moet zijn, wanneer zij aldus voortgaan, zij, die mijn volk opeten met zo weinig gevoel, alsof zij brood aten? Zij roepen God (in Psalm 14: 4 den Heere) niet aan.

6. Aldaar, waar Gods straffende hand over hen komt in de gebeurtenis van den laatsten tijd aan de vijanden van Gods volk te zien was, zijn zij met vervaardheid, met schrik, vervaard geworden, waar gene vervaardheid, gene reden tot  vrezen was. Het  was ene wonderbare verschrikking; want God heeft de beenderen desgenen, die u belegerde, die u, Zijne gemeente, benauwden, verstrooid; onbegraven liggen hun beenderen op het veld; zij zijn een buit der wilde dieren geworden (Psalm 141: 7). Gij, het geslacht der rechtvaardigen, hebt hen, uwe verdrukkers beschaamd gemaakt, daar zij meenden u als brood te kunnen verslinden; want God heeft hen verworpen, en omdat Hij hen verwierp, vermochten zij niets tegen u, maar kwamen zij zelf om.

Het is de wrang, welke de gebeurtenis is tengevolge van welke de woorden in Psalm 14: 5 vv.:  "Aldaar  zijn  zij  met  vervaardheid  verbaasd,   want   God  is  bij  het  geslacht  der rechtvaardigen. Gij lieden beschaamt den raad der ellendigen, omdat de Heere zijne toevlucht is" alzo veranderd zijn. Wij kunnen nu denken of aan de gebeurtenis uit den tijd van Jósafat, die in 2 Kronieken 20: 22 vv. wordt meegedeeld, of aan de nederlaag van het Assyrische leger (2 Koningen 19: 35) onder Hizkia. In beide gevallen maakte een door God veroorzaakte panische  schrik  de  vijanden  van  Israël  tot  schande,  zodat  zij  zonder  zwaardslag  hunnen ondergang vonden. Wij houden de laatste geschiedenis voor nog sterker sprekende dan de eerste, en plaatsen daarom deze omwerking van een Davidischen Psalm tot een leerdicht in ene rij met Psalm 66, 75 en 76. Wie de bewerker is geweest is ons dan onbekend, maar in elk geval iemand, die met des Heren Geest was gezalfd..

7.

III. Vs. 7. Dezelfde liturgische toevoeging, als in Ps 14, vormt  ook hier het  slot, echter eveneens met kleine afwijkingen. De inhoud is het verlangen naar toekomstige verlossing,

waarbij men in de eerste plaats op het oog heeft de bevrijding uit de ballingschap, maar ook in de tweede, de zaligheid van den Messiaansen tijd.

7. Och, dat Israël’s verlossingen uit Zion kwamen, van de plaats, waar God troont! Als God (Psalm  14:  de  Heere)  de  gevangenen  Zijns  volks  uit  den  toestand  van  ellende  en  van overweldiging  door  de  kinderen  dezer  wereld  zal  doen  wederkeren,  dan  zal  zich  Jacob verheugen; Israël zal verblijd zijn.

Dit moge een wensen zijn naar de eerste komst van Christus, om de verlossing voor Zijn volk uit te werken, het kan ook het verlangen der kerk naar Zijne komst op geestelijke wijze in latere dagen uitdrukken, om Zijn rijk te aanvaarden: den antichrist te vernietigen en Zijn volk te  bevrijden  van  slavernij en  verdrukking;  dan  zullen  de  heidenen  worden  verzameld,  de Joden bekeerd en geheel Israël zal zalig worden (zie Rom. 11: 25-26)..

Staat in Psalm 14 Israël’s verlossing, hier wordt van verlossingen gesproken, om daarmee uit te drukken het volle en verhevene heil.

PSALM 54.

GEBED OM HULP EN REDDING.

1.   Ene   onderwijzing,   even   als   de   beide   vorige   Psalmen,   van   David,   voor   den opperzangmeester op de Neginôth (Psalm 4: 1. 1 Kronieken 25: 31 )

2. Door hem vervaardigd met het oog op dat gevaar uit den tijd der vervolging door Saul, als de Zifieten gekomen waren, en tot Saul gezegd hadden: Verbergt zich David niet bij ons? (1 Samuel 23: 19 vv.).

Onder de burgers van de stad Kehila met verraad bedreigd, is de gejaagde knecht Gods op de hoogten nabij de stad Zif gevlucht, daarheen kwam zijn Jónathan om hem te troosten, maar ook van daar verjaagt hem het verraad der mensen en "wijzen de Zifieten zijne verblijfplaats aan

3.

I.  Vs.  3-5.  David’s bede  om  hulp en redding  uit  de macht  zijner  boze en godvergetene vijanden, waardoor  bij ons leert, dat men ook in het hoogste gevaar gene ongeoorloofde middelen mag zoeken, noch vrezen mag, maar Gods naam moet aanroepen en aan Hem, als den hoogsten Rechter, zijne zaak moet aanbevelen.

3. O God! verlos mij door Uwen naam 1), tot welken ik in den tegenwoordigen nood als een vaste burg, waarheen de rechtvaardigen lopen (Spreuken 18: 10), mijne toevlucht neem, en doe mij, den onschuldig door kwaadwillige en boze vijanden vervolgde (vgl. Psalm 7), recht door  Uwe  macht,  waarmee  Gij  over  alle  list  en  geweld,  die  zich  tegen  mij  stellen, gemakkelijk meester kunt worden.

1) De naam Gods is niet maar een woord, ten minste geen woord in mensen mond en uit mensenkracht,  maar  ene  wezenlijke  en  daadwerkelijke  openbaring  van  God  zelven,  door welke wij niet alleen God leren kennen, zodat wij tot Hem en van Hem juist kunnen spreken, maar waardoor wij ook waren troost, werkelijke kracht en waarachtig heil uit God verkrijgen, en waarin wij een kostbaar middel der gemeenschap van God bezitten..

Dewijl wij weten, dat David toen van alle menselijke hulp en ondersteuning verstoken was, is de tegenstelling te verstaan tussen den Naam en de kracht Gods en alle middelen, waarmee de mensen zich plegen te helpen. Want ofschoon er geen hulp is buiten God, heeft hij toch de middelen geordineerd, waarin Hij jegens de Zijnen de genade en kracht uitstrekt. Wanneer echter Hij ons zo hulpeloos maakt, dat nergens hulp onder den hemel blijkt, dan komt Hij door Zichzelf onmiddellijk te hulp. Zo ook David, waar hem bij de schepselen geen hoop was overgebleven, daar nam hij terecht tot dit heilig asiel zijn toevlucht, opdat hij gesterkt door de Goddelijke kracht alleen, als door een wonder zich behouden zou weten..

4. O God! hoor mijn gebed (Psalm 55: 2),neig de oren tot de redenen mijns monds, die geen valse mond is (Psalm 3: 3).

5. Want vreemden, wreedaards, staan tegen mij op, en tirannen, geweldenaars, zoeken mijne ziel a), zij, die vreemden, de Zifieten, en de koning Saul met de zijnen, stellen God niet voor hun ogen. Sela (Psalm 3: 3).

a) Psalm 86: 14.

Onder andere omstandigheden had hetgeen de Zifieten deden, de plicht van den onderdaan kunnen zijn, in dit geval was het echter goddeloosheid. Wie toen in Israël God meer dan de mensen vreesde, kon zich niet tot een werktuig van Sauls blinde woede overgeven. God had zich reeds openlijk genoeg aan David’s zijde geplaatst..

6.

II. Vs. 6-9. David’s vertrouwen op genadige verhoring van zijn gebed, en Zijne belofte, om zich den Heere tot een gewillig dankoffer te geven, waarmee hij ons herinnert, dat men den naam van God niet alleen door aanroepen en bidden in den nood, maar ook door loven en danken bij verkregene hulp heiligen moet.

6. Ziet, hoewel het zichtbare mij niets dan een zekeren ondergang toont, zo ben ik toch in het geloof, dat op den Onzienlijke ziet (Hebr. 11: 1), van mijne redding zeker. God is mij een helper; de Heere is onder degenen, is de voornaamste dergenen, die mijne ziel ondersteunen, mijn leven beschermen; ik heb vrienden en helpers maar boven die allen is de Heere.

7. Hij zal dit kwaad, dat zij mij aandoen, den Zifieten, mijnen verspieders vergelden. Dit is zeker van Gods gerechtigheid te verwachten; roei hen uit door Uwe waarheid, Uwe trouw aan de door U gegevene beloften 1).

1) Dat zijn twee krachtige redenen, waaruit men besluiten kan, dat de straf over de vervolgen van de Kerk en van alle gelovigen zeker komen zal. De rechtvaardige God vergeldt eindelijk de boosheid, zo wij slechts een weinig kunnen lijden, verdragen en toezien. Gods trouw en waarheid zijn zeker en moeten zich eindelijk openbaren..

Dit is geen bede der boosheid, maar des geloofs. Er is waarheid in Gods bedreigingen, zowel als in Zijne beloften; zondaars, die zich niet bekeren, zullen het tot hun schade ondervinden..

8. Ik zal, wanneer Gij mij op nieuw hebt laten ervaren, dat Uw oog zich op degenen, die U vrezen en die op Uwe goedheid hopen (Psalm 33: 18 vv.), U met vrijwilligheid offeren 1), (Exodus  25:  2;  35:  29);  ik  zal Uwen  naam,  o  HEERE!  loven,  want  hij is  goed,  is  vol vertroosting (Psalm 52: 11; 69: 17).

1) Vrijwillig staat hier tegenover vormelijk of gedwongen. Iedere Israëliet was volgens de Wet  verplicht,  den  Heere  in  Zijn  tabernakel of tempel de  offerande  der  dankbaarheid  te brengen.  Helaas!  de  grote  menigte  deed  dit,  uit  wettische  gehoorzaamheid.  Maar  David spreekt het hier uit, dat hij dit niet zal doen, omdat de Wet het hem verplicht, derhalve niet uit wettische gehoorzaamheid, maar dewijl in zijn hart een vurige liefde brandt voor zijn God, om met de weldaden, die hij van God ontving, als in zijn God te eindigen. Niet om God iets te vergelden, maar om Hem de ere van Zijn Naam te geven.

9. Want wat ik nu nog verwacht, is voor mijn geloof reeds geschied, zodat ik reeds weer juich: Hij heeft mij gered uit alle benauwdheid, en mijn oog heeft gezien op mijne vijanden 1), als op degenen, aan wie Uwe gerechtigheid gebleken is.

1) Vraag iemand, of het den kinderen Gods vrij staat, wanneer God de overtredingen der mensen straft, met welgevallen daarop neer te zien, zo is de beantwoording niet moeilijk. Wanneer  de  ogen  slechts  rein  zijn,  kan  men  zich  met  ene  heilige  vreugde  in  zodanige bewijzen der goddelijke gerechtigheid verheugen. Maar zijn ze met zondigen hartstocht als het ware bevlekt, zo wordt daardoor alles misbruikt tot een verkeerd en slecht doel..

Christenen moeten  nooit  toelaten,  dat  de stem van lof en dank  ophoude in de kerk  der verlosten. Gelijk deze slotverzen schoon en van grote betekenis zijn, wanneer zij worden overgebracht als woorden van onzen Heere Jezus, na Zijne opstanding, laat ons alzo hopen en zoeken, dat eenmaal zich een gelijke toestand herhale..

Wij moeten nooit van het gebed opstaan, voordat God onze bede beantwoord heeft.

PSALM 55.

GEBED TEGEN VALSE BROEDERS.

1. Ene onderwijzing van David, voor den opperzangmeester, op de Neginôth (Psalm 4: 1. 1 Kronieken 25: 31 ).

Even als de vorige psalm uit dezelfden tijd is als Psalm 17 en 31, zo deze als Psalm 41; het is de tijd, toen de opstand van Absalom voorbereid werd, en wel het einde van dien tijd, toen Absaloms partij zich reeds zo  zeker achtte, dat  zij er geen geheim meer van maakte.  (2 Samuel 15: 6 ).

2.

I. Vs. 2-9. Het lied begint met diepen weemoed: "David is hier," zegt de Berleb. Bibel: "zeer ter nedergeslagen; " hij denkt aan geen springen over muren, gelijk vroeger (Psalm 18: 30); integendeel, hij wenst zich verre van den haard, waar het vuur van oproer tegen hem gestookt wordt, op een eenzaam plaatsje in de woestijn.

2. O God! neem mijn gebed ter oren, dat ik in mijnen groten nood tot U opzend, en verberg U niet voor mijne smeking, gelijk Gij schijnt te doen (Klaagt. 3: 56).

PSALM 55.

GEBED TEGEN VALSE BROEDERS.

1. Ene onderwijzing van David, voor den opperzangmeester, op de Neginôth (Psalm 4: 1. 1 Kronieken 25: 31 ).

Even als de vorige psalm uit dezelfden tijd is als Psalm 17 en 31, zo deze als Psalm 41; het is de tijd, toen de opstand van Absalom voorbereid werd, en wel het einde van dien tijd, toen Absaloms partij zich reeds  zo  zeker achtte, dat  zij er geen geheim meer van maakte. (2 Samuel 15: 6 ).

2.

I. Vs. 2-9. Het lied begint met diepen weemoed: "David is hier," zegt de Berleb. Bibel: "zeer ter nedergeslagen; " hij denkt aan geen springen over muren, gelijk vroeger (Psalm 18: 30); integendeel, hij wenst zich verre van den haard, waar het vuur van oproer tegen hem gestookt wordt, op een eenzaam plaatsje in de woestijn.

2. O God! neem mijn gebed ter oren, dat ik in mijnen groten nood tot U opzend, en verberg U niet voor mijne smeking, gelijk Gij schijnt te doen (Klaagt. 3: 56).

3. Merk op mij, en verhoor mij, geef mij een teken, dat Gij op mij acht  slaat; ik bedrijf misbaar in mijne klacht, en maak getier1);

1) In het Hebr. Arid beschichi weëhimah. Beter: Ik word heen en weer geslingerd in mijn overlegging en moet zuchten. Het eerste woord komt ook voor in Genesis 27: 40 en betekent daar, heen en weer zwerven. In het stamverwante Arabisch heeft het daarom ook de betekenis van, heen en weer lopen. En dit op het inwendige leven overgebracht, verbonden met het tweede woord, betekent het dus, weifelen, her- en derwaarts geslingerd worden. David wil

hiermede zeggen, dat hij door de ellendige omstandigheden, waarin hij verkeert, niet weet, wat hij zeggen moet en onophoudelijk moet zuchten, vanwege het gehoon des vijands en van wege de vijandige bejegeningen, die hij ondervinden moet.

4. Om den roep, het luid  getier, het beschuldigen en bedriegen des vijands, van wege de beangstiging   des   goddelozen;   want   zij   die   mijnen   ondergang   bedoelen,   schuiven ongerechtigheid op mij, dichten mij allerlei gruwelen toe, om mij te doen vallen (Psalm 41: 9),en in toorn haten zij mij, leggen zij mij lagen die, hun altijd slechts liefde en goedheid betoond heeft (Psalm 35: 2 vv.).

5. Mijn hart smart in het binnenste van mij (Psalm 38: 11), en verschrikkingen des doods zijn bij de ontzettende gevaren, die mij dreigen, op mij gevallen.

6. Vrees in het gemoed en beving in ‘t lichaam komt mij aan, en gruwen, ontzetting overdekt mij, want ik zie wat ontzettends mij wacht.

7. Zodat ik zeg, soms in deze omstandigheden wens: Och dat mij iemand vleugelen, als ener duive 1) gave, die voordat het onweder losbarst zich in de holen der rotsen verbergt! ik zou henen vliegen uit deze boze omgeving, die mij zo hard drukt, waar ik blijven mocht 2), waar ik maar een plaatsje mocht kunnen vinden.

1) Rabbi Kimchi merkt op, dat de duif, als zij moede wordt, een vleugel intrekt en met de andere vliegt, en alzo des te zekerder ontkomt.

2) het deze woorden duidt hij niet slechts aan, dat hem geen toevluchtsoord openstaat, maar bejammert  hij  ook  zijn  ellendigen  toestand,  omdat  hij  niets  beters  kan  begeren,  dan  de ballingschap. Niet wat bij voorbeeld aan de mensen wordt toegestaan, maar evenals de duif verre in de woestijn naar den een of anderen schuilhoek vliegt, dat is zijn deel, kortom het begrip, dat hij niet anders dan door een wonder kan uitgered worden. Vervolgens, dat er onder de mensen geen plaats der ballingschap zou zijn, maar dat hij deswege in een toestand was gebracht, slechter dan die, van welken vogel dan ook..

Niet onverklaarbaar is dit. Dit zuchten, deze taal des kleingeloofs, die wij hier van David’s lippen vernemen. Want toch diep,  zeer  diep moet het den vader schokken, dat zijn zoon gedachten van opstand heeft, plannen van verraad smeedt, dat een man als Achitófel zijn zijde verlaat. Bovendien, zijne zonde komt hem in de gedachte en het woord tot hem gesproken, dat het zwaard van zijn huis niet zou wijken.

Zijn hart dreigt te bezwijken onder zo veel jammer. Maar Gode zij dank, zijn God verlaat hem niet en verlevendigt weer zijn geloof. Zijne vrienden mogen hem verlaten, zijn zoon moge tegen hem samenspannen, maar zijn God begeeft hem niet.

8. Ziet, ik zou verre weg zwerven, ik zou vernachten in de woestijn (Jer. 9: 2). Sela 1).

1) Na het veelbetekenende "in de woestijn" -wat moeten dat voor "vrienden" en "broeders", zijn, van welke men verlangt naar de woestijn! -staat het Sela (Psalm 3: 2) zeer gepast..

9. Ik zou mij naar zulk een toevluchtsoord haasten ene vrijplaats verwerven, dat ik ontkwame van of voor den drijvenden wind, van of voor den storm 1), tegen het mij bedreigend leed.

1) Hoe veel moeilijker is het te dragen, wanneer mensenhand, dan wanneer Gods hand ons slaat; men kan soms bijna het menselijke aangezicht moede worden..

10.

II. Vs. 10-17. Van den toon van diepen weemoed gaat het lied over in dien van heiligen toorn. Zoals het nu te Jeruzalem gesteld is, zijn alle partij-hartstochten ontbrand, de stad is in haren gehelen omvang ene plaats van het laatste en booste drijven de hoogste snoodheid is openbaar geworden in het schandelijk  verraad, dat een aan zijnen koninklijken vriend begaan heeft. David  bedenkt  zich  niet  over  zulke  wederpartijders  Gods  toorn  in  te  roepen,  terwijl hij daarentegen voor zich zelven bidt.

10. Verslind hen, die zich met elkaar mij ten verderve verbonden hebben, Heere! deel hun tong, hunnen raad, laat er twisting onder hen komen, als bij de vermetele onderneming van Babel (Genesis 11: 1 vv.); want ik zie enkel wrevel en twist in de stad, alles is in rep en roer, alles haakt naar den strijd, die straks losbarsten moet.

11. Dag en nacht omringen zij, de boosheid en het geweld, de list en het verraad, haar op hare muren, zij hebben als een vijandig leger op Jeruzalems muren postgevat, en ongerechtigheid en overlast is binnen in haar, in de stad, in welke Absaloms partij haar eerzuchtig en laag werk verricht.

12. Enkel verderving is binnen in haar, en list en bedrog wijkt niet van hare straat, zij zijn het die haren zetel op de markt hebben opgeslagen en voorzitten bij elke beraadslaging.

13. Want het is bij hetgeen tegen mij gesproken en besloten wordt, geen vijand, die mij hoont, niet iemand, die door geboorte of van der jeugd aan mijn tegenstander was, anders zou ik het hebben gedragen, want ik moest het van zulk enen verwachten; het is mijn hater niet, die zich tegen mij groot maakt, zich op die wijze in overmoed tegen mij verheft, anders zou ik mij voor hem verborgen hebben, ik had dan tegenover hem op mijne hoede kunnen zijn.

14.  Maar  gij,  die  aan  het  hoofd  van  mijne  tegenstanders  staat  en  de  eigenlijke  ziel dier oproerige beweging zijt, gij zijt het, o Achitófel (2 Samuel 15: 31 ), mens, als van mijne waardigheid, dien ik als mijn gelijke behandelde, mijn leidsman, mijn metgezel, met wie ik vertrouwelijk omging, en mijn bekende 1), mijn vriend.

1) Het is niet onduidelijk tot wie David spreekt met zijn, o mens. Het is de sluwe, listige Achitófel,  de man in hoge ere,  in waardigheid  den koning  het  naaste,  David’s leidsman, geheimraad  in  alle  gewichtige  staatszaken,  meer  dan  dit,  zijn  bekende,  zijn  vertrouwde

vriend, met wie hij raadpleegde; zij wandelden als zonen van hetzelfde huis in gezelschap ten huize Gods.

En die man zo hoog door David verheven, die hem zo na bestond, die man heeft zich met Absalom tegen hem verbonden, om hem van den troon te werpen, ja te doden..

15. Wij, die te zamen in zoetigheid heimelijk raadpleegdenover de belangen van den staat; en niet alleen deelden wij met elkaar den staatkundigen arbeid, maar ook in den dienst des Heren was er overeenstemming,wij wandelden in gezelschap, als hand aan hand, ten huize Gods onder de daar verzamelde menigte (Psalm 42: 5).

Welk ene hart-doorborende betekenis verkrijgt dit woord eerst in den mond van den anderen David, die, hoewel Gods Zoon en Koning zonder gelijke, toch tot Zijne jongeren en onder hen tot enen Iskariot, als mensenzoon in de meest vertrouwde betrekking trad..

16.  Dat  hun,  die  door  zulk  enen  verrader  geleide  tegenstanders,  de  dood  zo  snel  en onverwacht, als een schuldeiser de schuldenaar aangrijpt, overvalle, dat zij, gelijk degenen die bij Korach waren (Numeri 16: 31-33), levend ter helle nederdalen: want boosheden zijn in hun woning, in het binnenste van hen, zodat zij die harde straf hebben verdiend.

Deze bede is beantwoord, toen Achitófels raad tot dwaasheid gemaakt werd, als Husaï zijn raad daartegenover stelde. God vernietigt dikwijls de vijanden der kerk door hen te verdelen, en wanneer ene zaak tegen zich zelve verdeeld is, zo kan zij niet lang staan. Als de ware Christen  van  zijne  openbare  vrienden,  van  hen,  met  wie  hij  in  zoetheid  raadpleegde  en overeenstemde in de wegen Gods, verraad ondervindt, moet dit zeer pijnlijk zijn, maar als hij op  Jezus  ziet, zal hij kracht  hebben om het  te dragen. Christus werd verraden door een metgezel, een discipel, die op Achitófel in zijne misdaad en in zijn ondergang geleek. Beide zijn spoedig getroffen door de goddelijke wraak op zulk ene vreselijke wijze als Dathan en Abiram, toen de grond zich opende. Deze bede is ene profetie van den gehelen en eeuwigen ondergang van alles, wat zich stelt tegenover den Messias..

David treedt hier op, niet als mens, maar als koning, als Gezalfde Gods. Achitófel begon hier dezelfde zonde als Korach en zijne eedgenoten in de  woestijn.  Gelijk  deze tegen Mozes optrad, zo staat Achitófel tegen David, den gezalfde Gods, en daarom tegen God zelven op.

17. Mij aangaande integendeel, ik zal tot God roepen om redding en bewaring, en de HEERE zal mij verlossen 1).

1) Hier toont David, dat hij uit zwakheid krachten heeft gekregen, dat de geloofslamp weer helder begint te branden, dat het geloof weer opdoemt uit den boezem van benauwdheid en twijfelzucht. Uit de volgende verzen blijkt dan ook genoegzaam, hoe David zich weer aan zijn God toevertrouwt, maar ook als hij in vs. 19 zegt: Hij heeft mijne ziele in vrede verlost, uit het verleden weer moed grijpt voor de toekomst. Hij gedenkt, hoe God hem altijd een God der hulpe is geweest, en daarom al bezwijkt ook zijn vlees, God, zijn God is en blijft het rustpunt van zijn hart.

18.

III. Vs. 18-24. Ging het lied uit den toon van heiligen toorn reeds aan het slot aan de vorige afdeling in dien van het vertrouwend bidden over, zo gaat dit in de nu volgende afdeling voort. David is besloten aan te houden in het gebed, en hij is van de verhoring zeker, zowel om de grootheid van den nood, die hem nu drukt, als wegens de verstokte boosheid van zijne tegenpartijen,  welke  spoedig  genoeg  het  gericht  van  God  over  zich  halen  zal.  Daarom vermaant hij vervolgens zich zelven zijne zaak den Heere over te geven, en betuigt hij, dat hij op God Zijne hoop stelt.

18. Des avonds, en des morgens, en  des middags, den gehelen dag door (Luk. 18: 1. 1 Thessalonicenzen. 5: 17), zal ik klagen en getier maken, zal ik met ernstig gebed tot God roepen, en Hij zal zonder twijfel mijne stem horen, want Hij wijst niemand af, die ootmoedig zich tot Hem begeeft.

19. Hij heeft te voren reeds zo dikwijls mijne ziel in vrede verlost, mijn leven in veiligheid gesteld, van den strijd tegen mij; want dit is niet de eerste maal, dat ik in gevaar ben, met menigte zijn zij tegen mij geweest; zij waren dikwijls vele in getal, met wie ik te doen had en uit wier hand mij de Heere heeft gered.

19. Hij heeft te voren reeds zo dikwijls mijne ziel in vrede verlost, mijn leven in veiligheid gesteld, van den strijd tegen mij; want dit is niet de eerste maal, dat ik in gevaar ben, met menigte zijn zij tegen mij geweest; zij waren dikwijls vele in getal, met wie ik te doen had en uit wier hand mij de Heere heeft gered.

20. God zal naar mijne stem horen, en zal hen, die vijanden, plagen, hen verootmoedigen, gelijk zij verdienen, als die vanouds op den troon Zijner heerlijkheid zit 1) (Psalm 74: 12. Habakuk.  1:  12),  Sela  2).  Zeker  zij  zullen  gestraft  worden,  dewijl  bij  hen  gans  gene verandering is, daar zij onbekeerd zijn, en zij God niet vrezen.

1) De Heilige Geest wijst hiermede op de voorbeelden, die leren, hoe God, de Almachtige ten allen tijde van den beginne af de gelovigen gered en de vervolgers gestraft heeft, en trekt daaruit het besluit, dat, daar diezelfde rechtvaardige God nog leeft, Hij ook zeker alzo zal heersen en regeren als van den beginne. Daarom is het een grote troost, wanneer men in kruis en vervolging er aan denkt, dat God nog leeft, en Hij ten allen tijde bewezen heeft, een genadig God te zijn voor degenen, die Hem vrezen, gelijk in Psalm 119: 52 staat: "Ik heb gedacht, o Heere! aan Uwe oordelen van ouds aan en heb mij getroost.".

Het Sela wijst op den diepen inhoud der weinige woorden, den rijken overvloed van troost, dien zij aanbieden en nodigt het gemoed uit, daarbij stil te staan..

21. Hij, die verrader, en dit is het teken van zijne in boosheid verharde gezindheid, die gene hoop op bekering meer toelaat, slaat zijne handen aan degenen, die vrede met hem hadden, zijne vreegenoten; hij ontheiligt zijn verbond 1).

1) David wil hier zeggen, dat Achitófel het verbond, dat onder aanroeping van Gods Naam was gesloten, moedwillig en valselijk verbreekt.

22. Zijn mond is gladder dan boter, geeft zoete vleiende woorden,  door welke men licht bedrogen wordt, maar zijn hart is krijg; zijne woorden zijn zachter dan olie, naar den klank, maar zij zijn blote zwaarden, wat betreft hare bedoeling.

Ene dergelijke figuurlijke spreekwijze is in het  Latijnse:  "og  nectar  promit,  mens aconita vomit (de mond stort godendrank, het hart spuwt een giftdrank uit).

Hier wordt een vijand aangeduid van het laagste en gevaarlijkste soort, wie God niet alleen straffen kan, maar ook werkelijk zal straffen.

23. Werp, o mijn hart! (Psalm 27: 14 ) uwe zorg, al wat gij wenst en wat u ontrust, op den HEERE (1 Petrus 5: 7), en Hij zal U onderhouden, u in de hoogte houden, u ondersteunen, dat gij  niet  krachteloos  bezwijkt;  Hij  zal  in  eeuwigheid  niet  toelaten,  dat  de  rechtvaardige wankele 1), al komt het ook voor een tijd tot ene nederlaag.

1) Wij zien, dat de rechtvaardigen tijdelijk wankelen en terwijl zij tijdelijk her- en derwaarts gezweept  worden  als  door  wilde  stormen  bijna  te  gronde  gaan.  Dewijl daarom niets  zo ellendig is, dan zo  onder  voortdurende stormen te moeten verkeren, vroeg David, dat  er eindelijk   een  einde  aan  zal  komen  dewijl  God  niet  zal  dulden,  dat  hij  immer  aan moeilijkheden onderworpen zal zijn, of door gevaren en zorgen gedrukt, maar Hij hem een helderen toestand eindelijk zal geven..

24. Maar, wat daarentegen mijne vijanden aangaat, die mijnen val zoeken, Gij, o God! zult die doen nederdalen in den put des verderfs, in het graf; de mannen des bloeds en bedrogs zullen hun dagen niet ter helft brengen 1) van den tijd, dien zij onder andere omstandigheden zouden hebben kunnen bereiken (Psalm 102: 25 vgl. 2 Samuel 17: 23; 18: 9 vv. daarentegen, mij  vertroostende  met  een  geheel  ander  levenseinde  (1  Koningen  2:10  v.),zal  op  U vertrouwen, dat Gij alles zult wel maken (Psalm 37: 5 vv.).

1) Deze plaats ziet niet op het besluit Gods, maar op de krachten des lichaams, volgens welke de  mensen  natuurlijker  wijze  veel  langer  zouden  kunnen  leven,  of  het  ziet  ook  op  de inbeelding, die zij hadden van lang te zullen leven. Maar dat God om hun goddeloosheid, volgens  Zijn  besluit,  dat  einde  en  middelen  samenvoegt,  hen  in  hun  frisse  kracht  zou wegnemen. In dien zin is ook te verstaan Prediker 7: 17: "Waarom zoudt gij sterven buiten uwen tijd".

Men kan iemand niet veroordelen om den wens (vs. 7 vv.): "Och, dat mij iemand vleugelen, als ener duive gave!" toch moet het, "ik zal op U vertrouwen" het hart stil maken, wanneer men nergens heen ontvlieden kan..

God schonk den Zijnen in Christus de vleugelen der duive, des Geestes, die Trooster is.

Naar de letter zijn de Spreuken van dezen Psalm zeer oud, maar zij worden nieuw voor u, wanneer de Heilige Geest u in nood en druk ene hemelse vertroosting door deze gave van God schenkt.

PSALM 56.

GEBED TEGEN VERVOLGERS.

1. Een gouden kleinood van David (Psalm 16: 1 ) voor den opperzangmeester (Psalm 4: 1), op Jonath Elem Rechokim, door hem gedicht op de melodie van het lied: de stomme duif onder de vreemden (1 Kronieken 25: 31 ), met het oog op den toestand in den tijd der vervolging door Saul, als de Filistijnen hem gegrepen hadden te Gath (1 Samuel 21: 10-14).

Met den vorigen Psalm, in welken David wenste: "Och, dat ik vleugelen als ener duive had," wordt hier die verbonden, in welken hij voorkomt als iemand, die inderdaad de proef van zulk ene wegvliegen naar den vreemde gewaagd heeft, en tegenover zijne vijanden staat als ene duif, die men gevangen heeft, en die nu weerloos en stom alles moet verwachten, wat men beschikken zal. Daar er nu ene melodie was, die geheel met dien toestand overeenkwam, zo is die als zangwijze bovenaan het lied geplaatst. Hoe bij onzen Psalm de 34ste als aanvulling behoort, is reeds bij 1 Samuel 21: 15 opgemerkt.

2.

I. Vs. 2-5. Door de mensen op ‘t hoogst verdrukt, verheft David zijn hart in geloof tot God, en bidt hij Hem om Zijne genadige hulp; daar hij nu Gods Woord en belofte voor zich heeft, werpt hij allen kommer weg, en kent zich wel geborgen en veilig bewaard.

2. Zijt mij genadig, o God en laat mij niet omkomen; want de mens, als een wild verscheurend dier, zoekt mij op te slokken; den gansen dag, zonder een enkel ogenblik rust te gunnen, dringt mij de bestrijder met allerlei verdrukking.

1) Het is onzeker, of hij spreekt over de buitenlandse of over de vaderlandse vijanden. Zeker, toen hij tot den koning Achis werd gebracht, was hij als een enig schaap onder twee troepen wolven. Waar hij bij de Filistijnen dodelijk gehaat  was, daar waren niet minder zijn eigen stamgenoot en tegen hem. Verder van een mens in het enkelvoud sprekende, klaagt hij er onbepaald over, dat hij onder de mensen niets menselijks vindt. Alsof hij wilde zeggen: O Heere,  de  volkomenste  noodzakelijkheid  vordert  uwe  trouw  en  hulp,  dewijl,  om  mij  te verdoen, de gehele wereld samenspant, want terstond herhaalt hij in het meervoud hetzelfde..

Het eerste roepen van den beangstigden David is niet een roepen om hulp, maar een smeken tot den Heere om genade. Dat is de rechte orde; eerst moet ik van Gods genade zeker zijn, voordat ik op Zijne hulp kan hopen..

3. Mijne verspieders zoeken mij den gansen dag op te slokkenen naar menselijke gedachten ben ik zo goed als verloren; want ik heb vele bestrijders, o Allerhoogste (Hebr.: groot is het getal mijner trotse bestrijders).

4. Ten dage, als ik zal vrezen, als ik mij in zulk een toestand als dezen bevind, zal ik tot U henen vluchten en op U vertrouwen (Psalm 25: 2).

In de vreze ligt ene belijdenis van zwakheid, doch met dien verstande, dat hij voor de vrees niet  is  bezweken.  Hij  beroemt  zich  derhalve  niet  op  ene  heldhaftige  grootheid  van  ziel, waarmee  hij al het  wisselvallige  veracht,  maar  hij belijdt  zijne  vrees,  waarboven  hij zich niettemin bestendig in de hoop op Gods genade weer verheven heeft. Vrees en hoop schijnen wel is waar al te zeer tegenstrijdige gemoedsaandoeningen om in één hart te zamen te kunnen wonen; maar de ondervinding leert, dat de hoop eerst daar in waarheid regeert, waar de vrees mede een deel des harten vervult. Immers in enen rustigen gemoedstoestand wordt de hoop niet geoefend, en ligt zij als het ware in sluimering, maar zij betoont hare kracht dan, wanneer zij het door zorgen bezwaard gemoed opbeurt en in zijne onrust stilt..

5. In God zal ik, terwijl de tegenpartijen op hun overmacht bouwen, en zich daarop verlaten, alsof de zege reeds aan hun zijde ware, Zijn woord, Zijne beloften, die ja en amen zijn, prijzen; ik vertrouw op God, ik zal niet vrezen, wat zou mij vlees doen, de onmachtige mens met zijne nietige middelen (Jes. 31: 3; 40: 6. Jer. 17: 5 17.5)?

Daar hij zich hier op een bepaald woord van God beroept, zo kan het bedoelde woord wel dat zijn, waarmee  Samuel aan den herdersknaap den koningstroon over Israël toezegde. Ook Jónathan heeft dat woord geloofd, hoewel hij Sauls zoon was en Saul zelf heeft zich voor dat woord gebogen en tot hem gezegd: "Gij zult het ja gewis doen en gij zult ook gewis de overhand hebben." (1 Samuel 16: 13; 23: 17; 26: 25)..

6.

II.  Vs.  6-12.  Zich  verdiepende  in  het  boze  gedrag  zijner  vijanden,  die  zijne  woorden verdraaien en bij elke voetstap op hem loeren en slechts ene gedachte in het hart hebben, hoe zij hem te gronde zullen richten, ontbrandt David in toorn tegen hen en weet, dat Gods gericht over  hen  niet  kan  uitblijven.  Terwijl  hij  vervolgens  zijne  toevlucht  neemt  tot  Hem,  die degenen, welke de wereld uitstoot, met Zijne bijzondere en zorg verwaardigt, wordt zijn hart zo  vrolijk  en  getroost,  dat  hij  den  dag  van  den  val  zijner  tegenpartijen  en  ook  van  de uitwendige vervulling van zijne gebeden reeds voor ogen ziet.

6. Den gansen dag, zonder ophouden, verdraaien zij mijne woorden, en beschuldigen zij mij van  huichelarij en  boosheid  (MATTHEUS.  26:  61);  al hun  gedachten  zijn  tegen  mij ten kwade.

Het  baat  David  niet,  dat  hij  zijne  onschuld,  zijne  kinderlijke  trouw  jegens  Saul,  Gods gezalfde,  betuigt,  zij  leggen  zijne  getuigenis  op  de  pijnbank  en  dichten  hem  ene  valse gezindheid en valse bedoelingen toe..

De Psalm is niet zozeer tegen de Filistijnen als tegen Saul en zijne hovelingen gericht..

7. Zij rotten zamen, zij versteken zich als spionnen in hinderlagen, zij passen op mijne hielen, beschouwen al mijne schreden, als die op mijne ziel wachten, op mijn leven loeren.

8. Zouden zij om hun ongerechtigheid, bij zoveel misdaad vrij gaan? Stort de volken, zulke mensen, neer in toorn, o God! gelijk Uw ambt van Rechter over de gehele aarde eist.

9. Gij hebt de vele dagen en de menigvuldige plaatsen van mijn omzwerven geteld; leg mijne tranen, die dat lied mij heeft ontperst, in Uwe fles, gelijk men met kostbaren wijn doet, om dien te bewaren (MATTHEUS. 9: 17), opdat er niet een vergeten worde en ongewroken blijve.  Zouden  zij  onopgemerkt  kunnen  blijven?  zijn  zij  niet  in  Uw  register,  in  Uw gedenkboek (Mal. 3: 16)?

Het kan niet uitblijven, zulke vervolgingen moeten de ogen dikwijls nat maken; want het doet zeer veel leed, geacht te zijn als een schaap, gemest ter slachting, als een vloek en een voetwis der gehele wereld, een door te zijn van de vijanden, en met vrouw en kinderen in ellende rond te  dwalen.  Maar  hier  is  een  grote  troost,  dat  God  zulke  tranen  opneemt  en  in  ene  fles verzamelt, gelijk men kostbaren wijn in een zak of in flessen doet, zo kostelijk en dierbaar zijn zulke tranen voor God geacht. God heft ze als een schat op in den hemel en wanneer wij menen, dat zulke tranen alle verloren zijn, ziet, zo heeft God ze als onzen schat ten hemel verheven, opdat wij dan dien dag des te overvloediger zouden getroost worden (Psalm 126: 5 126.5)..

Het was bij de ouden niet ongewoon de tranen in kleine flessen of kruiken te bewaren, van aarde of glas gemaakt, en lacrymatoriën genoemd. Deze zijn gevonden in oude graven, waar zij geplaatst waren als gedenktekenen der zorg van overledene vrienden..

10. Dan, wanneer Uwe ure komt, om mijn tegenwoordig in tranen zo rijk leven te veranderen. zullen mijne vijanden, die mij nu zo hevig najagen, achterwaarts keren, ten dage als ik roepen zal, terwijl dan met mijn roepen om hulp de volle verhoring zal gezien worden; dit weet ik, hoe gevaarvol ook nu mijn toestand zij, en dit is mijn troost, dat God met mij is 1) en mij zal weldoen.

1) Hieruit blijkt weer duidelijk het innig geloofsvertrouwen van een David. Wel ziet hij zich door vele vijanden omringd. Wel heeft hij het ondervonden en ondervindt hij het, dat de verspieders velen zijn, maar te misdaden van ongeneugten begeeft hem het geloof niet, dat God zijn God is. Wij hebben hier het stille, het heerlijke geloofsvertrouwen van den man naar Gods harte.

11. In God zal ik het woord prijzen, dat mij zulk een rijken troost geeft; in den HEERE, in Jehova, mijnen Verbondsgod, zal ik het woord prijzen, dat mij zulke schone uitzichten geeft.

12. Ik vertrouw op God, zo herhaal ik: (vs. 5), ik zal niet vrezen, wat zal mij de mens doen (Psalm 118: 6. Jes. 51: 12. Hebr. 13: 6).

Ofschoon het heden scheen, dat God van mij was geweken,  dewijl Hij Zijn hulpe bedekt houdt,  toch zou  ik  in  Zijn  woord rust  vinden.  Ja,  indien dit  ook  morgen plaats had,  ja voortdurend, ik zou in dezelfde lofprijzing volhouden. Tot deze overdenking mogen zich de gelovigen gewennen, opdat zij onder de beproevingen den vasten roem behouden, tevreden met het woord alleen. Want ofschoon God hun volledige stof gaf om te roemen over zijne weldaden  hun  verleend,  nauwelijks  echter  kunnen  zij drie  schreden  volbrengen,  tenzij zij geleerd hebben op het woord te vertrouwen..

Gelijk de mens omtrent Gods woord verkeert, zo kan hij daarvan genieten of is dat woord tegen hem. Wie met David Gods woord roemt, en den troost door het woord wil aannemen, die  kan  de  vrees  overwinnen  en  de  hulp  verwachten.  Wie  echter  alleen  aan  ongelovige bedenkingen tegen het woord Gods gehoor geeft, en er geen genoegen in neemt om bij dit licht, dat dikwijls in een duistere plaats schijnt, te zitten, die breekt daardoor de verbintenis af tussen het hart van God en zijn hart, en hij wordt in het duistere gelaten..

13.

III. Vs. 13 en 14. Alsof hij reeds had,  waarop bij noch slechts hoopt, als ware zij reeds aanwezig de zo even afgebedene redding en hulp, herinnert David zich ten slotte de belofte, die hij zijnen God gedaan heeft en betaalt hij hem de verschuldigde dankoffers met ene luide belijdenis van hetgeen de Heere hem gedaan heeft.

13. O God op mij zijn Uwe geloften; ik heb ze U gedaan, nu ligt de verplichting op mij ze te betalen; ik vergeet die niet; Ik zal U dankzeggingen vergelden;

14. Want Gij hebt mijne ziel gered van den dood. En hebt Gij ook niet mijne voeten van aanstoot bewaard-zo groot was zelfs Uwe zorg voor mij om voor Gods aangezicht (Genesis 17: 1)te wandelen in het licht der levenden, in den helderen glans der zon, die deze aarde beschijnt en mij verheugende in een rijk gezegend leven (Psalm 116: 8 vv.)?

David denkt reeds aan de lofliederen, terwijl hij nog klaagpsalmen zingt, aan het betalen van dank, terwijl hij nog bidt; hij weet het hoe van de uitkomst nog niet, maar dat er voor hem uitkomst wezen zal, dat weet hij..

PSALM 57.

GEBED TEGEN DE WREEDHEDEN DER VIJANDEN.

1. Een gouden kleinood (Psalm 16: 1) van David, voor den opperzangmeester (Psalm 4: 1), Al-taschet, op de wijze van het lied: Verdelg niet (Deuteronomium 9: 29 ) als hij, uit het gebied  van  de  Filistijnse  stad  Gath  verjaagd,  voor  Sauls  aangezicht  vlood  in  de  spelonk Adullam (1 Samuel 22: 1 vv.).

Hoe na deze Psalm, wat de geschiedkundige aanleiding betreft met den vorigen verwant is, is reeds  bij  1  Samuel  22:  2  aangewezen,  maar  ook  wat  den  inhoud  betreft,  is  er  veel

verwantschap. Wij vinden hetzelfde begin als daar, maar met verhoogde kracht; de tegenpartij is ook hier met zijne helpers als een wild dier gekarakteriseerd, dat roofzuchtig zijn buit zoekt te verslinden. Verder zij nog opgemerkt, dat het tweede deel van onzen Psalm (vs. 8-12), met het tweede deel van den 60sten Psalm (Psalm 60: 7-14) tot een bijzonder lied verenigd, als Psalm 108 (Psalm 108: 2-6; 7-14) voorkomt.

2.

I. Vs. 2-6. God moge hem genadig zijn met die bede, die hij tweemalen na elkaar uitspreekt, wendt zich David in zijnen hoogst moeilijke toestand tot den Heere; hij is echter ook, hoewel zijn  leven  aan  een  haar  hangt,  vol  goeden  moed,  dat  de  Allerhoogste,  onder  wiens beschermende vleugelen hij gevlucht  is Zijn werk aan  hem zal voleindigen, en hem Zijne reddende Engelen zal zenden; -ja, hij is overtuigd, dat God, wanneer het moest zijn, hemel en aarde voor hem in beweging zou brengen, omdat de eer van Zijnen naam in hemel en op aarde daarvan afhangt, dat hij de Zijnen beschermt tegen de vreselijke macht, welke de goddelozen tegen hen overstellen.

2. Zijt mij genadig, o God (Psalm 56: 2)zijt mij genadig in dit zo groot gevaar, en laat mij niet omkomen, want mijne ziele betrouwt op U 1) bij het verspieden, dat de mensen doen (Psalm 56: 7. 1 Samuel 24: 12), en ik neem mijne toevlucht onder de schaduw Uwer vleugelen, onder welke ik mij als onder een schermdak verberg (Psalm 17: 8; 36: 8 de boosheid mij denkt te veroorzaken, zullen voorbij zijn gegaan (Jes. 26: 20).

1) Ook hier weer spreekt David het uit, in dit gouden kleinood, dat te midden van hooggaand lijden, zijn verwachting niet is van de bergen en heuvelen der aarde, maar op zijn God alleen. Dit is juist de kracht des geloofs, dat, hoe tergend de vijand woedt, hoe meer de bezwaren zich ontwikkelen, de toevlucht te sterker genomen wordt tot den machtigen Verbonds-God. Dit is juist het zich sterken in den Heere, zijn God, ook dan, wanneer hem alles schijnt te verlaten wat de wereld betreft.

3. Ik zal roepen tot God, den Allerhoogste 1), tegen wie aller vijanden list en geweld niets vermag, tot God, die het werk, dat Hij aan mij begonnen heeft, voleinden zal (1 Samuel 24: 13, 16).

1) Niet zonder grote oorzaak noemt David hier zijn God, den Allerhoogste. Want daarmee toch duidt hij Hem aan als Degene, die boven de hemelen troont, en alle macht bezit in hemel en  aarde,  Die  daarom  machtig  is,  Zijn  knecht  tot  een  veilig  rondas  en  een  voor  alles beschermend schild te zijn. Om welke reden hij ook in het volgende vers zegt, dat Hij van den hemel zal zenden, en mij verlossen. Zijne verwachting is op den hemel en niet op de aarde gevestigd.

4. Wat het ook zij, dat Hij tot een middel mijner verlossing zal aanwenden, Hij zal van den hemel zenden,  en  mij verlossen van het  najagen van den naar mij hongerenden Saul, die allerlei laster tegen mij verzint. God zal mij redden, te schande makende degene, die mij zoekt op te slokken. Sela. Hier ene pauze, terwijl de muziek uitdrukt, hoe diep die smaad den

zanger ter harte gaat.  God  zal echter, om mij te redden, Zijne goedertierenheid en Zijne waarheid als beschermengelen zenden, om mij ter zijde te staan (Psalm 43: 3; 40: 11).

Alsof  David  wil  zeggen:  De  vijanden  azen  wel  begerig  op  mijn  verderf,  en  uit  hun hinderlagen zoeken zij gelegenheid, om mij te verderven, maar God zal mij uitredden met hun schande. Er wordt mede gezegd, dat God schaamte en schande op de goddelozen uitstort, vijl hun  hoop  wordt  teleurgesteld.  Dus  zal  David  vuriger  de  verwonderlijke  en  volstrekt Goddelijke bevrijding zich voorstellen. Zo ook nu zegt hij, dat hij die verwacht van Gods goedheid en trouw. En tot die hulptroepen strekte hij zijne handen uit..

5. Mijne ziel is, zo dikwijls ik mij hier in de spelonk ter ruste leg, in het midden der leeuwen zij is ieder ogenblik in gevaar, om door bloeddorstige vijanden te worden gedood; Ik lig onder stokebranden, want wisten zij, dat ik hier ben, hun boosheid zou zich niet bedenken, om mij met  de mijnen door aangestoken vuren te verstikken  (of: van vlammende, d.i. woedende mensen), onder mensenkinderen, welker tanden spiesen en pijlen zijn (Spreuken 30: 14), en hun tong een scherp zwaard 1) (Psalm 55: 22) 3 geweldenarijen en lasteringen tegen mij zijn bij hen.

1) Het komt hier vooral op aan dat men zelf in den geeft met David in het hol kruipt, en uit die duistere verblijfplaats den Psalm lere verstaan..

David acht zijn gevaarlijke toestand niet gering Hij weet zeer goed, in welk een toestand hij verkeert. Van welke woedende en gevaarlijke vijanden hij omringd is. Maar dit kennen van het gevaar is juist geschikt niet alleen, om zijn nood aan zijn God te klagen, maar ook van Hem bescherming te verwachten. Waarbij komt, dat hij weet en er zich bewust van is, dat zijn redding met de ere Gods in het nauwste verband staat. Want onder alle omstandigheden, hoe pijnlijk en ellendig ook, weet hij zich de Gezalfde des Heeren te zijn, en daarom, dat, indien hij als Gezalfde Gods, als theocratisch koning omkomt, Gods eer verduisterd wordt. Het is daarom, dat Hij in het volgende vers uitroept: "Uw eer zij over de ganse aarde."

6. a) verhef U boven de hemelen, O God! openbaar, dat gij in zulk een nood waarin ik niets vermag, op recht handtastelijke wijze U mijnen helper betoont, dat Gij boven alles verheven in den hemel troont. Uwe eer Zij als van God, die voor de Uwen een licht zijt en voor de tegenstanders een verterend vuur, over de ganse aarde, zodat alle mensen haar hier beneden erkennen en zich onder U buigen.

a) Psalm 108: 6.

Wie Gods kracht  aantast, tast  den Heere aan, daarom roept  David tot  God, dat  Hij den vijanden late zien, wat het zegt als men de hand aan Gods knechten legt. Hoog boven alle hemelen  zal  God  Zijne  verhevenheid  en  ver  over  de  gehele  aarde  Zijne  heerlijkheid ontvouwen, opdat  zij leren kennen, dat  het  gene slechte mensen zijn, die zulk enen  God dienen..

7.

II. Vs. 7-12. Nog eens richt zich des zangers oog op den groten nood, waarin hij zich bevindt; overal zijn netten gespannen, om hem te vangen, en groeven gegraven om hem te verderven; onder die gevaren is zijne ziel diep gebogen, maar het geloof wijst hem diegenen aan, die zelf in den kuil gevallen zijn dien zij gegraven hebben, en nu klinkt reeds uit zijne borst het lof- en danklied voor de ondervondene redding; nu verkondigt hij ook onder de heidenen en vreemde volken de ere Gods.

7. Zij, die mij ter dood toe hatende en vervolgende tegenstanders, hebben een net bereid voor mijne gangen, opdat ik daarin onvoorziens zou vallen; mijne ziel was nedergebukt door de gedurige bedreiging  van mijn leven; zij hebben enen kuil voor  mijn aangezicht  gegraven, waarin ik zonder buitengewone hulp van God had moeten vallen; zij zijn, van deze uitkomst ben ik in het geloof reeds zeker, er midden in gevallen (Psalm 7: 16; 9: 16 Pauze, onder welke de invallende muziek deze profetische zekerheid versterkt.

8. a) Mijn hart, dat van de heerlijke uitkomst Uwer wegen met mij zo zeker is, alsof het reeds aanwezig ware,  is bereid; o  God! mijn hart  is bereid,  ik  zal zingen en psalmzingen met snarenspel.

a) ps. 108: 2 en 7.

9. Waak op, mijne eer! mijne ziel (Psalm 7: 6)waak op, gij luit en harp! die gedurende al dien tijd van treuren en vrezen als het ware geslapen hebt; ik zal in den dageraad opwaken 1) (liever: ik zal den dageraad wekken; niet deze zal mij tot zingen opwekken, maar ik zal hem voorkomen, voor den dageraad zal ik reeds zingen en spelen).

1)  Een  machtig  en  overstelpend  gevoel  van  lof  en  dank  aan  den  Heere  vervult  bij  het ontwaken Davids hart. Ik zal, zegt hij, in den dageraad opwaken; eigenlijk staat er: Ik zal de dageraad wekken, den dageraad voorkomen. Tot tweemalen toe spreekt hij:  "mijn hart is bereid!" en hij wekt zijne ere op te ontwaken. Zijn ere is zijn hart, zijne ziel, zie Psalm 16: 9; 30: 13. Zijne ziele heeft lang genoeg nedergebogen getreurd, ook zijn luit en harp, die in ruste waren, moeten ontwaken. Want wat God aan hem gedaan heeft, moet verkondigd worden aan alle volken en natiën. Ook den volken, den Heidenen wil hij prediken, welk een God de God Israëls is. Niemand is Hem gelijk..

10. Ik zal U loven, niet alleen onder Israël, maar ook onder de volken, o HEERE! ik zal U psalmzingen onder de natiën, die nu nog niets van U weten.

Wij horen hier het zelfbewustzijn van ene allen omvattende missie (zending), dat David van het begin tot het einde van zijne koninklijke loopbaan vergezeld heeft. (Psalm 18: 50)..

Wat  David hier zegt  is  ook  door dezen Psalm zelven, die tot  alle volken en tot  de late nakomelingen gekomen is, geschied.

Genade en waarheid komen van den hemel af en reiken weer naar den hemel. Zij zijn evenzo onmetelijk, onuitputtelijk, onoverwinnelijk als de laatste, maar zij knopen beide werelden aan

elkaar, en maken in beide de heerlijkheid Gods openbaar. Daarom heeft, gelijk de daad Gods aan Zijnen gezalfde, zo  ook de lof Gods door hem een wereldhistorisch karakter en ene universele betekenis. De knecht Gods wil niet alleen laat en vroeg God loven, cither en harp spelen en den dageraad voorkomen, zodat hij niet door dezen, maar deze door hem wordt wakker geroepen; hij wil de volkeren op den gehelen aardbodem door zijn loven van God tot een gelijk prijzen opwekken en leiden. Hij heeft en erkent zijne zendingsroeping..

11. Want Uwe goedertierenheid is groot tot aan de hemelen, en Uwe waarheid tot aan de bovenste wolken (Psalm 36: 6).

12. Verhef U boven de hemelen, o God! zo roep ik wederom, nu ik in ‘t geloof de redding zie, zowel als straks, toen ‘t nog alles donker was, Uwe eer zij over de ganse aarde.

Dat  zal de schitterende uitkomst  zijn van alle wegen en werken Gods, ook uit  de meest duistere leidingen. Dit bedoelt de bede: "Uw naam worde geheiligd!".

Alles moet uitlopen op de ere Gods. Indien Gods kinderen ook dit bij de beproeving recht in het oog houden, zal de heerlijke vrucht er van niet gemist worden. Alles,  wat God Zijne kinderen toezendt, ook de noden, ook het lijden, heeft dit grote einddoel, dat de Naam des Heeren er door verheerlijkt worde.

PSALM 58.

KLACHT OVER DE LASTERAARS.

1. Een gouden kleinood even als de vorige Psalmen, van David, voor den opperzangmeester (Psalm 4: 1) Al-tascheth, op de wijze van het lied: Verdelg niet (Deuteronomium 9: 29 ).

Onze Psalm heeft het niet zozeer te doen met de zware verzoeking in ‘t algemeen, die iemand bij zijne  ondervindingen  in  de  wereld  dikwijls  kan  overkomen,  dat  men  mensen  in  hoge ambten ziet, die over hunnen plicht en het welzijn van andere weinig denken, integendeel met ongerechtigheid en goddeloosheid het boze bevorderen, in plaats van dat het goede hulp en ondersteuning van hen hebben zou, onze Psalm doet  meer op bijzondere omstandigheden gedurende Davids regering. Het waren die omstandigheden, welke Absalom’s vrienden, nadat zij tevoren ‘s konings wijze van regeren op alle mogelijke wijzen hadden belasterd, om hem de harten des volks te ontstelen (2 Samuel 15: 2 vv.) door hun woelen te weeg brachten, en die  ontzettend  genoeg  waren  om  te  bevestigen,  dat  nooit  het  geluk  ener  natie  van opstandelingen  en  oproermakers  komt,  maar  slechts  ene  kastijding  Gods  tot  bekering  en verandering des harten,

2.

I. Vs. 2-6. David is met een heiligen tegenzin vervuld over de handelwijze van hen, die nu aan het hoofd van het stadsbestuur stonden, en zich het voorkomen hadden gegeven, alsof zij de tot hiertoe verwaarloosde rechtspraak zouden herstellen en het volk tot ware welvaart zouden

leiden, doch inderdaad niets dan gruwel en ellende teweeg brachten. Hij ontdekt den satanisch bozen grond van hun hart en leert  hen kennen als mensen, die de stem van waarheid en gerechtigheid in het geheel niet meer kunnen horen, maar onverbeterlijke dienaars der zonde zijn.

2. Spreekt gijlieden waarlijk gerechtigheid, is dit nu recht spreken, gij vergadering? oordeelt gij billijkheden, velt gij billijke vonnissen, gij mensenkinderen, die toch als rechters geroepen zijt, om de onschuldig vervolgden en door geweld onderdrukten te beschermen?

3. Ja, het tegenovergestelde! gij werkt ongerechtigheden in het hart, daar gij u niet alleen door de uitwendige omstandigheden tot ongerechtigheid laat meeslepen, maar haar tot uw eigenlijk levensdoel maakt;  gij weegt  het  geweld  uwer  handen  op  de  aarde  1),  gij gebruikt  gene weegschaal der gerechtigheid, maar pleegt geweld.

1) Men had de rechtspleging aan David van partijdigheid en langzaamheid beschuldigd, maar nu de tegenstanders aan het roer waren, welk een rechtspleging was het nu! Gelijk het altijd en overal geschiedt, wanneer door oproer en opstand de partij der revolutie zich van de regering meester maakt en door de ongerechtigheden gewelddadigheden en ellenden, die men aan de vroegere wettige regering ten verwijt maakte, openbaar worden, zodat de onderdanen nu eerst begrijpen, wat ene tirannieke, wrede, bloedige regering te betekenen heeft, zo was het ook toen..

Of, gij weegt uwe handen onrecht toe in het land. De bedoeling is, dat David hier de rechters verwijt, dat in plaats aan gerechtigheid te oefenen, zij ongerechtigheid plegen, zij het geweld de heerschappij doen voeren.

4. Over die zaken, gelijk ze ook nu openbaar worden, behoeft men zich niet te verwonderen; zij liggen integendeel in den aard der zaak. De goddelozen, gelijk die thans aan ‘t bestuur zijn, zijn vervreemd, zijn booswichten van de baarmoeder aan; de leugensprekers dolen van moeders buik aan, daarom kunnen zij niet anders handelen dan zij doen.

De Schrift geeft op zulke plaatsen de getuigenis, die door de ervaring wordt bevestigd, dat er mensen  zijn,  in  welke  het  kwaad  aan  kinds  af  een  waarlijk  diabolisch  d.i.  tot  liefde onbekwaam  zelfzuchtig  bestaan  heeft  gewerkt;  want  hoewel  erfzonde  en  erfschuld  allen mensen gemeen zijn, zo is toch de overerving der zonde van zeer verschillenden aard, en de in elkaar ingrijpende invloed van de macht van het kwaad, en van de macht der genade op de voortplanting van het menselijk geslacht, dat noodzakelijk moeten ten gevolge hebben..

5.  Zij  hebben  vurig  a)  venijn,  naar  gelijkheid  van  vurig  slangenvenijn;  hun  boosheid  is ontzettend groot, hun woorden zijn zo lasterlijk, dat zij hem, wien ze gelden, het leven en ‘t bestaan vergiftigen; zij zijn als een dove adder, die hare oren toestopt 1).

a) Psalm 140: 4.

1) De slangenbezweerder in het Oosten weet door een eigenaardig geluid de slang in een staat van verdoving te brengen, en ontdoet haar in dien staat van haar venijn. Maar niet  altijd gelukt  hem dit,  er  zijn slangen,  die onaandoenlijk  blijven voor  zijne  bezwering  en dezen noemt  hij dove  slangen,  die  hare  oren  toestoppen.  Aan  zulke  kwaadaardige  slangen  zijn Davids   vijanden  gelijk,   zij  zijn  en  blijven  in  weerwil  van  alle   waarschuwingen  en bestraffingen dezelfde, zij vrezen God niet en ontzien geen mensen, men kan van hen niets dan dood en verderf verwachten..

De Apostel Paulus tekent den natuurlijken mens met de woorden: Slangenvenijn is onder hun lippen (Rom. 3: 13b). Maar David schetst hier niet alleen den natuurlijken toestand, maar ook de uitbrekende daden.  Hij tekent hier de vijanden, zijne en Godes vijanden, die trots alle waarschuwingen en vermaningen hun zonden, hun woest- en wreedheid tegen hem botvieren. Geen vermaning helpt  meer. Hoe  meer hij in liefde tot  hen zich keert, hoe meer zij hun boosheid aan hem trachten te koelen. Het is daarom, dat hij vs. 3 vv. van God vraagt, om hun woede te verbreken, om hun macht te fnuiken.

6. Opdat zij niet hore naar de stem des belezers, desgenen, die ervaren is met bezweringen om te gaan (Prediker 10: 11. Jer. 8: 17).

Men heeft en had ten allen tijde in het Oosten mensen, die door zekere geheime kunsten de slangen voor een tijd van haar vergif en kwaadaardigheid weten te beroven; zij geven voor dit door bezweringen en tovermiddelen te doen. Indien nu hun kunsten mislukken, zo zeggen zij, dat de slang doof is, dat zij hare oren toestopt. Een dove adder is dus ene allerkwaadaardigste, die niet van haar gif te beroven is..

De  slangen,  bij  welke  de  bezweerders  (Exodus  7:  9  )  niets  uitrichten  kunnen,  zijn  de vergiftigste (in plaats van nachash in het eerste lid staat in de Hem, tekst op de tweede plaats pethen). Wat ten opzichte der bijzonder vergiftige slangen de nutteloze bezweringen zijn, dat zijn bij de vergiftige en boze mensen de heden en bezweringen van hen, die door hen onrecht lijden en van hun vrienden, vervolgens de vermaningen van de dienares Gods en eindelijk de bestraffingen en waarschuwingen, die God zelf door het geweten laat komen..

Gelijk wij zien in de historie van den heiligen martelaar Stefanus, toen deze zijne belijdenis deed voor de geestelijke rechtbank te Jeruzalem (Hand. 7: 55), was dat den Joodsen prelaten zulk een onverdragelijke stem, dat zij, om hun gift te behouden, de oren toestopten en luid schreeuwden..

7.

II. Vs. 7-12. Daardoor echter, dat aan de mensen, die nu het roer in handen hebben, niets te verbeteren is, gevoelt de heilige zanger zich tot de bede gedrongen, dat God hen door Zijne gerichten ter zijde stellen, en door hunnen ondergang het volk van hun bestuur weer bevrijden mocht tot vreugde en geloofsversterking van alle vatbare harten. De Psalm is een gebed van de kinderen Gods voor den tijd van revolutie en van schrikbewind in staat of Kerk.

7. O God! alleen door Uwe gerichten kan aan zulke onbekeerlijke misdadigers een einde gemaakt worden, verbreek hun tanden in hunnen mond 1) (Psalm 3: 8); breek af de baktanden der jonge leeuwen, op welke de mensen van die soort in hun bloeddorstig handelen gelijken. Verbreek de middelen, waarmee zij vernielen, o HEERE!

1) Als de adder zich niet wil laten bezweren zit er niet anders op, dan hem den gifttand uit te trekken. Zo ook vraagt David hier van zijn God, om dit met zijne vijanden te doen.

8. Uwe gerechtigheid regeert immers op aarde al is het ook, dat zij zich lang verbergt. Laat hen dan smelten, wegkwijnen, verdampen als water, laat hen daarhenen drijven, als het water vervlieten. Legt hij, die goddeloze, zijne pijlen aan, om te treffen die hem in den weg staan en mij Israëls wettigen koning het eerst, laat hen, die pijlen, zijn, alsof zij afgesneden waren, dat zij in stukken springen, voordat zij den boog verlaten en den schutter zelven kwetsen.

9. Laat hem henengaan, als ene smeltende slak 1); laat hen, als ener vrouwe misdracht, de zon niet aanschouwen 2).

1) De slak, die een zeker slijm op den weg achterlaat, wordt, hoe verder zij voortgaat, des te zwakker en komt eindelijk om; zo moest het boze, dat de goddeloze uitstort, zijne verderfelijk werkende kracht verliezen en eindelijk den goddeloze zelf doen vallen..

2)  Aan  de  misdracht  zullen  de  bozen  in  zo  verre  gelijken,  als  zij,  gelijk  deze  door  een vroegtijdigen en geweldigen dood weggesleept, de zon niet aanschouwen. Vergelijk bij deze plaats Job 3: 16, daar wenst Job zich zulk ene misdracht te zijn, wat onze Psalm den bozen als straf aankondigt..

De snode raadslagen en bedoelingen dier goddelozen waren op den ondergang van David en op de verdelging van Gods Kerk gericht en alzo stond hiermede de voortzetting en volvoering van het gehele ontwerp van God, zoals het onder Israël bekend gemaakt, in verband; daarom waren zij niet aan te merken als gewone vijanden, om wier verlichting en verbetering men naar het Evangelie des O.T. zowel bidden moest, als naar dat des N.T.; neen het was de hel, het was de macht der hel, welke zich tegen den Heere en Zijnen gezalfde verzette, en voor welker vernedering, verijdeling en algehelen val David mocht en moest bidden. In zijn hart, dat zo zacht klopte, zo edel en liefelijk gestemd was, zal, even zowel als in het hart van elken Christen,  de  vurige  wens  en  begeerte  hebben  plaats  gehad,  voor  de  behoudenis  van onsterfelijke zielen, de terechtbrenging van dwalenden en misleiden en de uitbreiding van het Godsrijk; maar als het op het onderscheid aankomt tussen het rijk der duisternis en dat der genade, dan zag net geloofsoog van David, gelijk dat van den Christen, ook nog in onze dagen, op de paradijs-belofte (Genesis 3: 15), en verwachtte de zegepraal van allen, die des Heeren zijn en van geheel Zijne kerk. In dat licht zeggen ook wij (Heid. Cat. Zij. 19): Hij zal Zijne en mijne vijanden in de eeuwige verdoemenis werpen, maar mij met alle uitverkorenen tot Zich in de hemelse blijdschap en heerlijkheid nemen..

10. Eer dan uwe potten den doornstruik gewaar worden, voordat het vlees in uwe potten de hitte van de daaronder aangebrachte vlammende doornstruiken bemerken, dat is voordat uwe

aanslagen tot uitvoering komen, zal Hij, de Heere, hem, den pot, als levend, als in heten toorn wegstormen 1).

1) Of, hetzij nog rauw of gaar, Hij stormt het  weg.  David wil dan zeggen, dat hetzij de opstand nog pas in het begin is, of reeds in vollen gloed staat, de Heere de opstandelingen zal uitroeien. Volgt men de vertaling: als levend, als in heten toorn, dan moet men ook met onze Staten-Vertalers denken aan het voorbeeld van Korach, maar dan laat de dichter het beeld van den doornstruik los, en dit is moeilijk te denken. De doornstruik is hier de bekende struik, die zeer geschikt was, om in het open veld als brandstof gebruikt te worden. De opstand van Absalom werd gefnuikt, toen deze reeds een heel eind was gevorderd, toen het vlees in de pot reeds heet was.

Calvijn tekent aan, dat de zin beter vloeit, wanneer het van het vlees genomen wordt, gestort in een pan of pot, voordat het heet wordt.

Het beeld ener karavaan, die doornen tot een vuur rondom een pot aanlegt, maar daarbij van den storm overvallen wordt vóórdat nog de pot door het vuur wordt verhit, rukt de storm, de spijs moge rauw of daar zijn, dien weg. Evenzo gaat het met de goddelozen, onverschillig of hun plannen al of niet tot rijpheid gekomen zijn (vgl. Psalm 118: 9. Prediker 7: 6)..

11. De rechtvaardige zal zich verblijden, als hij de wraak aanschouwt, want hij ziet daarin Gods gerechtigheid zich openbaren; hij zal zijne voeten wassen in het bloed des goddelozen.

Ofschoon het schijnt, dat enige hartstocht aan de rechtvaardige toe te kennen, in strijd is met de vrome zachtmoedigheid, toch, indien wij in gedachtenis houden, wat ik elders heb gezegd, dat door David de goede en wel geregelde hartstocht wordt geprezen, is er niets vreemds in, dat de gelovigen, onder leiding en besturing des Heiligen Geestes, vreugde scheppen uit de oordelen Gods. Van waar nu komt het, dat in het algemeen de wereldlingen zich verheugen, als hun vijanden te gronde gaan? Zo niet daarom, dewijl zij door de onstuimige aanvallen van haat,  toorn  en  ongeduld  vervoerd  worden,  zodat  zij ongeduldig  naar  de  straf verlangen. Derhalve, waar het vlees heerst is er niets recht of gezond. Wie echter door den drang des Geestes zijn ziele zet  op de rechtvaardige straf Gods, verheugt zich niet minder juist, zo dikwijls hij aanschouwt, dat de goddelozen door de straffen Gods getroffen worden, daar hij op menselijke wijze hun bekering wenst, opdat zij behouden worden..

De zegepralen van den alleen Rechtvaardige, verworven in Zijn eigen persoon en in Zijne gelovige dienstknechten, over de vijanden van ‘s mensen zaligheid, brengen ene vreugde te weeg,  die  doet  opspringen  niet  van  wraakzucht,  maar  omdat  men  goddelijke  genade, rechtvaardigheid en waarheid aanschouwt, geopenbaard in de redding der uitverkorenen, in de straf der goddelozen en in de vervulling der beloften. Wie geregeld hierop acht  geeft, zal naarstig de beloning der rechtvaardigheid zoeken en nederig de Voorzienigheid aanbidden, die alle dingen in hemel en op aarde met juistheid regelt..

Dit  is niet  lichamelijk  te verstaan,  alsof de godvrezenden zichzelven zouden wreken  met bloedstorting, of daarin een welbehagen zouden hebben; maar alzo, dat, wanneer zij Gode de

wrake overlaten, God hun zaak wonderbaar ten uitvoer legt. Toen Saul in zijn zwaard viel, uit vrees voor de Filistijnen (1 Samuel 31),

Toen was dat Gods wrake, toen baadde David zijne voeten in des goddelozen bloed, en hij had toch gene schuld aan Sauls ondergang. Toen de koning, die Jeruzalem belegerde, gedood werd (2 Koningen 19: 37), was dat Gods wraak, en de koning Hizkia baadde zijne voeten in des goddelozen bloed; toch had hij daaraan gene schuld. Toen Achab in den strijd getroffen werd, zodat zijn bloed door den wagen liep, en de honden het lekten (1 Koningen 22), toen was dat Gods wrake, en de profeet Elia baadde zijne voeten in het bloed van den goddeloze.

12. En de mens zal zeggen: Immers is er vrucht voor den rechtvaardige, ene vrucht van zijn hopen en vertrouwen, hoewel het langen tijd schijnt, alsof God hem vergeten had (Jes.3: 10); immers is er een God, die op de aarde richt; er is nog een God, die gerechtigheid hier beneden uitoefent.

David weet, dat de mensen, die des te meer in twijfel waren gekomen, naarmate de Heere werklozen gebleven was tegenover het drijven der oproermakers, ten laatste zouden moeten bekennen, dat het werkelijk beloond wordt, wanneer men rechtvaardig is, en dat er werkelijk een Hogere over de hoog verhevenen (Prediker 5: 7), een God boven de goden (Genesis 21: 6. Psalm 82: 1,6) is, die, hoewel niet dadelijk, toch zeker gerichten uitoefent op de aarde..

Dit alles is kennelijk bewaarheid in de verwoesting van Jeruzalem, nadat de Joden hunnen Messias gekruisigd hadden; herhaalde vervullingen heeft het gehad en zal het hebben in de bevestiging van het ware Christendom; maar de dag van zijne grote en volkomen vervulling is te verwachten. De rechtvaardige zal ter rechter tijd zich verheugen in den ondergang van alle anti-christelijke vijanden der gelovigen..

PSALM 59.

GEBED TEGEN DE VERVOLGERS.

1. Een gouden kleinood van David, voor den opperzangmeester (Psalm 4: 1), Al-tascheth, op dezelfde wijze als Psalm 57 en 58 en het lied: Verdelg niet, door hem gedicht met het oog op dien tijd, toen Saul gezonden had, die zijn huis bewaren zouden, om hem te doden (1 Samuel 19: 11 vv.),

De  gebeurtenis,  waarop  dit  opschrift  betrekking  heeft,  vormde  het  begin  van  David’s langdurige vlucht voor Saul, op welke bij ontelbare gevaren door te staan en naamloos lijden te verdragen had; het  is dus  zeer  verklaarbaar, dat  hij het  aandenken daaraan door enen bijzonderen Psalm vereeuwigd heeft, den eersten in de rij van die  uit  den tijd van Sauls vervolgen (uitgezonderd Psalm 5, die van nog vroegeren tijd is).

2.

I. Vs. 2-10. In groot levensgevaar, door loerende vijanden rondom omgeven, bidt David God om redding en bijstand, daar hij zich toch bewust is, dat hij niet schuldig is aan hetgeen waar omtrent  men hem belastert.  Terwijl hij vervolgens de woeste boosheid  der  tegenstanders nader  uiteenzet,  herinnert  hij  den  Heere,  dat  Hij  als  de  Almachtige  en  als  Israël’s Verbonds-God, zulke boosheid niet ongestraft onder Zijn volk mag laten woeden, en reeds voorziet hij het komen van het gericht over deze goddelozen.

2. Red mij van mijne vijanden, o mijn God! stel mij in een hoog vertrek,
1) dat onbereikbaar is voor degenen, die tegen mij opstaan om mij te doden.

1) David is van alle zijden besloten, maar de weg naar en van omhoog is nog voor hem open. Hij kan nog opzien naar zijn God in den hemel, en die God kan hem nog optrekken en hem op een hoogte stellen boven het bereik zijner vijanden. Daarom bidt hij: "Stel mij in een hoog vertrek." Vs. 10 noemt hij God zelf zijn hoog vertrek, op andere plaatsen spreekt hij van een hoge rots en van een burcht. Hij bidt in de taal van een krijgsman, maar van een gelovigen krijgsman, daar hij den Heere der heirscharen tot zijn Oversten Leidsman heeft..

3. Red mij van de werkers der ongerechtigheid, en verlos mij van de mannen des bloeds, van die bloeddorstige goddelozen, die overal op mij loeren.

4. Want zie, zij leggen mijner ziel lagen, op een gunstig ogenblik wachtende, om mij den doodstoot toe te kunnen brengen; sterken, overmoedigen rotten zich, verzamelen zich tegen mij,  zonder  mijne  overtredingniet  van  wege  misdaad  van  mijne  zijde,  en  zonder  mijne zonden, o HEERE! Gij weet het, ik deed hun geen leed, en nu ben ik tegenover hun macht zwak  en  weerloos,  zodat  ik  zeker  in  hun  hand  zal vallen,  wanneer  Gij U  niet  over  mij ontfermt.

5. Zij lopen, vallen op mij aan, en bereiden zich, maken zich gereed om mij te doen vallen zonder mijne misdaad, zonder enige de minste oorzaak  van mijne zijde daartoe gegeven. Waak  op,  o  Heere!  van  Uwen  slaap  want  Gij  schijnt  mij aan  mijne  vijanden  te  hebben overgegeven (Psalm 7: 7; 44: 24), waak op mij tegemoet, mij ter hulpe, en zie toe in welk een groot gevaar ik verkeer.

6. Ja Gij, HEERE, God der heirscharen, God Israël’s! ontwaak, om al deze Heidenen 1) te bezoeken, want tot deze moet ik die vijanden tellen, hoewel zij uiterlijk tot Uw volk behoren, omdat zij geheel in goddeloosheid weggezonken zijn; zijt niemand van hen genadig, dat Gij hen nog een tijd zoudt sparen; wat anders dan nieuwe goddeloosheid is er te verwachten van die onbekeerlijken, die trouwelooslijk ongerechtigheid bedrijven (Psalm 56: 8). Sela (Psalm 3: 3).

1) De dichter rekent zich tot zulk een Israël, waarvan zijne vijanden uitgesloten zijn, het ware Israël,  dat  in  werkelijkheid  Gods  volk  is.  In  de  Heidenen,  tegen  wie  de  dichter  Gods tussenkomst inroept, zijn de heidens gezinden in Israël mede begrepen, ten minste men kan deze opvatting uit de uitbreiding der bede afleiden..

Wij weten, dat Saul niet alleen Israëlieten, maar ook mannen van niet Israëlitische afkomst onder zijne dienaren telde. Denk aan Doëg, den Edomiet. Of hij echter dezulken op het oog heeft, is niet zeker, maar in elk geval wel degenen, die, hoewel Israëliet van geboorte, op de manier der heidenen tegen hem optraden, om hem, den van God bestemden en van God gezalfden koning van de aarde te verdoen. En waar hij nu zelf zich zo machteloos gevoelt, daar roept hij de hulpe en de kracht in van den God der legerscharen, die alleen in staat is, om hem te bevrijden van het geweld dergenen, die op zijne ziele loeren.

7. Tegen den avond, avond aan avond keren zij weer, lopen zij heen en weer, om mijn huis te bezetten en mij in den morgenstond gevangen te nemen; anderen, die het vernomen hebben, verheugen zich in mijn val, zij tieren, knorren als een hond, vergaderende zich, (Psalm 22: 17, 21), en zij gaan rondom de stad, zij lopen rond in de stad.

In Oosterse steden zijn dikwijls grote menigten honden, die gene meesters hebbende, overal ‘s nachts de straten ronddwalen,  verslindende wat  zij kunnen vinden,  om hunnen honger  te stillen..

8. Zie, zij storten overvloedig allerlei leugen en laster uit met hunnen mond; zwaarden lijn op hun lippen (Psalm 55: 22; 57: 5), en zij achten zich zelven daarbij zo veilig voor alle straf, dat zij zeggen (Psalm 10: 11, 13; 94: 7): want wie hoort het 1), wie zal het aan ons wreken?

1) Hiermede zegt David, dat hij in het oog van den mens een verworpene is, iemand, die van God en mensen verlaten is. En daarom, zijne vijanden mogen als honden tegen hem huilen en tieren, hem als hun prooi beschouwen, van de mensen heeft hij geen heil en hulp te wachten. Wie hoort het, zo moet hij op menselijk standpunt klagen, maar ziet, ook nu doemt het geloof weer op, want, ja, één is er, die hoort, zijn God, zijn sterkte. En daarom zal hij op Hem nachten. In zwijgen en vertrouwen zal ook nu zijn sterkte zijn.

9. Maar Gij, HEERE! zult hen belachen (Psalm 2: 4; 37: 13); Gij zult alle heidenen, deze Israël onwaardige moordbende, bespotten, daar Gij reeds een dag der wraak hebt bepaald.

10.  Tegen  zijne,  tegen  Sauls  en  der  zijnen  sterkte,  tegenover  welke  ik  mij  zelven  niet beschermen kan, zal ik op U wachten, die wel weten zult wat Gij doen moet; want God is mijn hoog Vertrek, en kan mij wel bewaren.

11.

II. Vs. 11-18. Heeft David zijn oog gevestigd op den Heere in den hemel, die zijn beschermer en zijne toevlucht is, zo weet hij, en hij troost  zich nu daarmee, dat God duizend mijlen tegemoet komt, die Hem ene schrede met vertrouwen en hoop tegemoet gegaan is; terwijl zijn vertrouwen versterkt wordt, vlamt zijn toorn weer op over de tegenpartijen. Hij voorspelt hun een  zeer  zwaar  gericht,  terwijl  hij  voor  zich  zelven  het  oog  heeft  op  enkel  reden  tot bestendigen lof van God.

11. De God mijner goedertierenheid, die mij goedertieren is, zal mij voorkomen met Zijne hulp, mij verrassen met uitredding, hoewel soms Zijne hulp toeft te komen; God zal mij op mijne verspieders doen zien, daar Hij hen vernietigt, maar mij redt.

12. Dood hen niet op eens en plotseling, maar laat hen een tijdlang blijven als voorbeelden van straf, opdat mijn volk het niet  vergete; doe hen omzweven 1), omzwerven door Uwe macht, en werp hen neer, Heere, ons Schild! wanneer zij eerst lang genoeg als een bewijs Uwer gerechtigheid rondgedwaald hebben.

1) David noemt God, den God zijner goedertierenheid. Alsof die God enkel goedheid is voor hem. En nu, van dien God vraagt hij, dat deze zijne vijanden niet door een plotselingen dood wegrape, maar hen ellendig om doe zwerven. Waarom? om zijn persoonlijke wraak aan hen te koelen! In genen dele! Maar opdat het volk, ook het navolgend geslacht het zou weten, dat ja, de Heere partij voor hem koos, maar bovenal, opdat de ere Gods zou worden gehandhaafd, zoals zo duidelijk uit vs. 14b blijkt. God had David gezalfd tot koning. Het was naar Gods bestel, dat hij eenmaal over Abraham’s nakroost, over het geslacht van Jakob zou heersen. Deze bloedgierige vijanden zochten dit  bestel te vernietigen. En daarom, opdat  God zou blijken de Heerser te zijn over zijn volk, moeten deze vijanden daarom levende  getuigen daarvan zijn in hun berooiden en ellendigen toestand.

13. Zij hebben die straf verdiend om de zonde huns monds, om het woord hunner lippen; en laat hen gevangen worden in hun hoogmoed; en dit om den vloek en om de leugen, die zij vertellen.

14. Verteer hen, omdat zij zo in den grond verdorven en onverbeterlijk zijn, in grimmigheid, verteer hen, dat zij er niet zijn, en laat hen weten, betoon hun door Uwe daden, dat God Heerser is in Jakob, en niet een mens, de God der gerechtigheid, en niet een goddeloze; ja, laat dit bekend worden, tot aan de einden der aarde. Sela (Psalm 3: 3).

15. Laat hen dan, gelijk zij het deden tegen mij, nu ook tot straf hunner misdaden tegen den avond wederkeren, rondlopen, laat hen tieren als een hond, en rondom de stad gaan; maak hen gelijk aan zulk een troep rondzwervende en hongerige honden.

16. Laat hen zelfs omzweven, omzwerven om spijs, en laat hen vernachten, al zijn zij niet verzadigd (liever: laat hen vernachten zonder verzadigd te zijn).

17. Maar ik zal Uwe sterkte zingen, en des morgens Uwe goedertierenheid vrolijk roemen, omdat Gij mij een hoog Vertrek zijt geweest en ene Toevlucht, ten dage als mij bang was.

1) De morgen was de tijd van David’s ontkomen geweest, elke morgen zou hij voortaan aan de gedachtenis daarvan toewijden..

David’s  ziele  is  geheel  ingenomen  en  vervuld  met  Gods  goedertierenheid,  en  kan  geen woorden  vinden,  om  Zijn  lof  te  vermelden.  Hij  vreest  geen  gevaar  meer,  en  ziet  geen

vijanden,  het  geloof heeft  alleen  een  oog  voor  ‘s  Heren  goedertierenheid,  die  zijn  hoog vertrek, sterkte en toevlucht geweest is..

18. Van U, o mijne Sterkte! zal ik psalmzingen: want God is mijn hoog Vertrek, de God mijner goedertierenheid.

Deze gehele krachtige rede ontvouwt dat gerechtelijk besturen Gods over Zijne vijanden, dat David’s lust was. In sterk geloofsvertrouwen wisselt hij de bede af met profetie. Men staat verwonderd, hoe een mensenkind zo iets kan uitspreken met de volkomen zekerheid van een vonnis Gods, alsof hij uit de hemelse rechtbank Gods kwam. Nu, de Heere verwaardigt Zijne knechten onder het rijke licht van Zijnen Geest met zulke profetische blikken en geeft hun, gelijk M. Boos zegt, iets van die macht, waarmee alle heiligen de wereld zullen richten. Men ziet duidelijk, dat hier zeer diepe en ver uitgestrekte blikken des Geestes zijn; wij hebben hier niets minder dan ene profetie van dat grootste voorbeeld van Gods toorn in de geschiedenis der wereld, van de verwerping van Zijn volk Israël. De op den voorgrond staande openbaring van  het  gericht  over  David’s  vijanden  geeft  daartoe  op  dezelfde  wijze  de  aanleiding  als David’s geschiedenis die van David’s Zoon in een voorbeeld afschaduwt..

De Christelijke verklaring heeft van oude tijden af er opmerkzaam op gemaakt, dat de inhoud van vs. 12, even als die van vs. 7 en 15 vv. bij de Joden tot vervulling is gekomen: "Zij zijn in alle landen verstrooid en moeten allen Christenen voor de ogen staan en gaan, tot een levend getuigenis, dat zij den waren Messias, den Heiland der wereld gekruisigd hebben; daarom, wanneer gij enen Jood ziet, denkt aan deze spreuk".

Bij David  heeft  de verdrukking  een vreedzame vrucht  der  gerechtigheid  uitgewerkt.  Zijn geloof is beproefd, maar niet bezweken. Zijn klagen lost zich op in een blijden roem over de goedertierenheid des Heren.

PSALM 60.

GEBED OM ISRAËL’S VOORSPOED.

1. Een gouden kleinood (Psalm 16: 1) van David, tot lering, bestemd om door het volk als krijslied van buiten geleerd te worden (2 Samuel 1: 18. Deuteronomium 31: 19), voor den opperzangmeester  (Psalm  4:  1),op  Schûsan  E’duth,  op  de  wijze  van  het  lied:  lelie  der getuigenis (Psalm 45: 1).

Onze Psalm is de meest krijgszuchtige onder alle Psalmen; hij is een lied bij de oefening in de wapenen, dat ten doel had de vaderlandslievende krijgslust hij de jonge mannen,  die zich oefenden, te ontvlammen en te heiligen..

2. Het werd door David gemaakt, als hij gevochten had met de Syriërs van Mesopotamië (2 Samuel 8: 6 ), en met de Syriërs van Zoba, onder wiens opperheerschappij toen de Syriërs van in Mesopotamië stonden (2 Samuel 10: 16, 19). en Joab na de overwinning dezer vijanden wederkwam, om nu met het hoofdleger tegen den anderen vijand, die intussen in het Joodse

land gevallen was, en daar groot onheil veroorzaakt had (Psalm 44: 1 ), te kunnen optrekken, en  toen  hij  de  Edomieten  sloeg  door  zijnen  broeder  Abisaï,  die  met  zijne  legerafdeling vooruitgesneld was (1 Kronieken 18: 12), in het Zoutdal, twaalf duizend 1).

1) Joab versloeg er 12000 en Abisaï 6000. Hier wordt alleen van de verslagenen van Joab gesproken, terwijl in 2 Samuel 8: 13 het gehele getal der verslagenen wordt genoemd.

Is, gelijk wij in de opmerking bij Psalm 44: 1 gezegd hebben, de Psalm aanstonds bij het eerste aanbreken van den morgen na de diepe duisternis van den middernacht aangeheven, zo denke men zich als het geschiedkundig standpunt des dichters, ongeveer den tijd, toen Joab met het hoofdleger in Edom inrukte, nadat Abisaï met Zijne afdeling den Edomieten reeds ene nederlaag had veroorzaakt, om alle de wapenen dragende manschappen daar uit te roeien, en aan de heerschappij van het erfelijk koningsgeslacht een einde te maken. (1 Koningen 11: 15 vv.).

3.

I.  Vs.  3-7.  Het  lied begint  met  de klaagt  over  den ontstanen nood  en  met  de bede om ontheffing daarvan, terwijl de klacht verzacht wordt door de overtuiging dat er reeds hulp nadert, bidt de dichter om voortgang met het begonnen werk der verlossing, omdat de nood zo groot is, en van wege de verhouding waarin Israël tot God staat.

3. O God! Gij had ons, toen, wij zulk ene zware nederlaag van de Edomieten leden (zie Psalm 44 Inleiding), verstoten; Gij had ons gescheurd 1), gelijk een muur zodat Het land bloot en open ligt voor den vijand; Gij zijt, gelijk Gij in die nederlaag betuigde, toornig geweest; keer weer tot ons, gelijk Gij daarmee reeds begonnen zijt, gelijk wij zien in de overwinning der Syriërs en in het voorlopig teruggedrongen worden der Edomieten.

1) In de beide geschiedverhalen (2 Samuel 8 en 1 Kronieken 18) wordt alleen van de behaalde overwinning   gesproken;   hier   zien   wij,   dat   zij   zijn   voorafgegaan   van   afwisselende oorlogskansen,  die  menigwerf  zeer  hachelijk  waren,  zodat  zelfs  een  deel  des  lands  den vijanden in handen gevallen was, en overal schrik en beroering was verspreid, ‘t geen door de woorden gescheurd, geschut, gespleten in dit en in het volgend vers wordt aangeduid..

David  vergelijkt  hier  den  toestand,  waarin  hij  met  zijn  volk  verkeerd  heeft,  bij  een doorgebroken muur, en daarna bij een stad, die open en bloot voor den vijand ligt. En dit schrijft  hij niet  toe aan de macht  des vijands,  want  hij weet  het,  dat  vijanden niet  meer vermogen dan God hen toelaat. Daarom vat hij het op als een daad Gods, om David en zijn volk te beproeven, en zo te beproeven, dat zij het later moeten erkennen, dat de overwinning alleen Godes is.

Het beeld van den muur zet hij voort in het volgende vers.

4. Gij hebt het land geschud, Gij hebt het gespleten, want zo groot is de verwoesting door de vijanden aangericht, alsof ene aardbeving alles omvergeworpen had; genees nu zijne breuken, de breuken des lands, want het wankelt, het neigt ten val.

5. Wij hebben reden om U alzo te bidden, want Gij hebt Uwen volke eens harde zaak doen zien; Gij hebt ons een bitteren lijdenskelk aangeboden, ons gedrenkt met zwijmelwijn, met wijn der beroering.

Volgens ene beeldspraak, die veelvuldig in de Schrift voorkomt, betekent de beker zoveel als het lot, dat aan enig mens beschoren wordt. Dit beeld komt daarom in een goeden zin (Psalm 16: 5), maar nog meer in een ongunstigen voor, en wel bij de profeten als een beker vol bedwelmenden wijn, die hem, die ze drinkt, in het verderf doet lopen b.v. Jes. 51: 17, 22 vgl. Psalm 75: 9. MATTHEUS. 20: 22, 26: 39..

Zo doet het ware Israël, dat uit den Geest geboren is. Al het ongeluk, dat het wedervaart, erkent het niet alleen als van den Heere bestuurd, maar het ziet er een teken in van Zijne ongenade, gelijk ook de profeet Amos (3: 6) betuigt: "Zal er een kwaad in de stad zijn, dat de Heere niet doet?" en de Heere door Jesaja (45: 7): "Ik formeer het licht en schep de duisternis; Ik maak den vrede en schep het kwaad, Ik, de Heere doe al deze dingen." Hoe dikwijls wordt daarentegen, voornamelijk bij politieke stormen en in oorlogstijden, het hart der mensen, ook dat van ongelovige Christenen, tot vrees of tot vertrouwen door menselijk gepraat omgeleid en hangt  het  dikwijls meer aan courantenartikelen dan aan hetgeen God in het  heiligdom spreekt, Israël erkent daarentegen hier niet alleen als oorzaak van zijn ellendigen toestand, dat de Heere het in toorn verstoten heeft, maar ziet ook de werking van dezen toorn in zijn eigen toestand, in zijne volledige onmacht en hulpeloosheid, zodat het aan zich zelven toescheen iemand  te  zijn, die, door een zwijmelwijn dronken geworden, waggelde als een, die zich zelven niet meer machtig was. Ja, wat zijn wij, als de Heere Zijne hand van ons aftrekt!.

6. Maar nu hebt Gij degenen, die U vrezen, in de ons reeds geschonkene overwinning ene banier gegeven, om die op te werpen 1), van wege de waarheid 2). Sela; pauze in welke de muziek Israël’s goed recht tegenover de vijanden nog sterker zoekt uit te drukken.

1) Wanneer een leger in den strijd zich in gevaar bevindt en enigermate verstrooid raakt, verzamelt de veldheer aan een gunstig oord verse en uitgelezene troepen; daar richt hij ene banier op, en op dat punt verenigt zich het ganse heir, om in enen nieuwen aanval den slag te winnen..

2) Psalm 44 is als een commentaar op dit "vanwege de waarheid," waarin zich kort en bondig het  bewustzijn van het  uitverkoren volk omtrent  zijne roeping voor de wereld uitspreekt. Israël acht zijnen strijd tegen de heidenen, even als nu tegen Edom, een zich verheffen voor de waarheid..

7.  Opdat  Uwe  beminden,  de  leden  van  het  U  zo  dierbaar  volk  (Jes.  43:  4)  van  hun tegenwoordigen druk zouden bevrijd worden, zo geef, o Heere! heil door Uwe rechterhand, die sterk genoeg is om wonderen te doen (Psalm 45: 5), en verhoor ons (Psalm 108: 7 vv.).

Van deze plaats af vormt onze Psalm het tweede gedeelte van Psalm 108, welks eerste deel uit Psalm 57: 8 vv. genomen is. Zulk een uit andere liederen samengesteld lied, noemt men een Cento..

8.

II. Vs. 8-10. De zanger herinnert zich ene Godsspraak, die hem ten deel is geworden; en hen het vrije onbetwistbare bezit van het heilige land, zowel als de overwinning over de naburige volken Moab, Edom en de Filistijnen verzekert; op grond van dit woord van God, dat slechts ene  bevestiging  is  van  het  aan  het  volk  beloofde  (Genesis  49.  Numeri  23  en  24. Deuteronomium 33) en een overdragen op David’s koningschap, verheugt hij zich als een, die van zijne overwinning ontwijfelbaar zeker is.

8. God heeft gesproken in Zijn heiligdom 1); Hij heeft mij ene belofte gegeven, voor welker vervulling Zijne heiligheid mij borg is; dies zal ik van vreugde opspringen, als ware zij reeds vervuld; ik zal over dat mij toebehorend gebied vrij regeren; ik zal Sichem, in het midden van het Westjordaanland (Genesis 12: 6; 33: 18. Deuteronomium 11: 31 Jozua 8: 33) delen, en het dal van Sukkoth, in het Oostjordaanland (Genesis 33: 17. Jozua 13: 27. Richteren 8: 4 vv.), zal ik afmeten 2).

1) De grootste belofte in 2 Samuel 7: 9 vv. is wel genoegzaam, om de zekerheid, waarmee David zich in het vrije en vaste bezit van het land weet, en zich reeds meester acht van de naburige volken, voor wie zij zich moeten buigen, te wettigen; misschien is vs. 8-10 slechts ene dichterlijke Reproductie van deze; het is ook mogelijk, dat in dien tijd, toen Edom het prijsgegevene Juda bedreigde, David van den Hogepriester door middel van de Uriem en Thummin ene Godsspraak ontving, die hem van het onbetwistbaar bezit van het heilige land en van de opperheerschappij over de nabij wonende volken verzekerde..

2) Deze uitdrukkingen betekenen wel in het algemeen de vrije dispositie; de keuze wordt echter daar, uit slechts verklaard, dat het volk, in welks naam David spreekt, tot het tijdpunt teruggaat, toen de belofte gegeven werd (Jozua 13: 7; 18: 5)..

9.  Gilead,  zo  mag ik  spreken,  van mijn onbetwistbaar  eigendomsrecht  zeker,  is mijn,  en Manasse, gelijk Gilead aan gindse zijde van den Jordaan gelegen, vroeger het gebied van Og, den koning van Basan, omvattende (Deuteronomium 3: 10 vv. Numeri 32: 1 vv.), is mijn, en Efraïm het noordelijke land aan deze zijde van den Jordaan, is de sterkte mijns hoofds, is als een  beschermende  helper  Juda,  het  zuidelijke  land,  is  mijn  wetgever,  het   heeft   den heerschersstaf (Genesis 49: 10. Numeri 21: 18).

10.  De  vijanden  van  mijn  land  kunnen  mij  niets  ontnemen,  maar  moeten  zich  aan  mij onderwerpen. Moab, aan de zuidoostzijde der Dode Zee (Numeri 21: 11 ) is mijn waspot 1), is tot smadelijke onderdanigheid onder mij bestemd; op Edom, ten zuiden van de Dode Zee (Numeri 20: 17 ) zal ik mijn schoen werpen 2), hem zal ik als den geringsten slaaf bij het uittrekken mijn voetzool toewerpen. Juich over mij, mij als uwen heer en koning erkennende,

o gij inwoners van Palestina (liever: van Filistaea, het land aan de zuidkust der Middellandse zee, Jozua 13: 2 )!

1) Den Perzischen koning werd in het veld en op reis door een hoog dienaar een wasbekken nagedragen. Moab, zegt de Psalmist, wacht hem niet slechts met het wasbekken op, maar dient zelfs als zodanig..

2)  Wanneer  men,  van  plan  de  voeten  te  wassen,  zijne  uitgetrokkene  schoenen  iemand toewerpt, opdat hij die berge of reinige, zo is deze niet iemand, dien men behoeft te ontzien, maar de geringste slaaf (vgl. MATTHEUS. 3: 11. Hand. 13: 25)..

11.

III. Vs. 11-14. Terwijl David nu zijner blik voorwaarts richt op den krijgstocht van zijn leger tegen de Edomieten, weet hij, dat dezelfde God, die zijn aangezicht in een ogenblik van toorn een weinig van Israël verborgen heeft (Jes. 54: 8), en het land door deze boze vijanden zo kwalijk heeft laten verwoesten, nu met zijn leger uittrekt en als overwinnaar hem voorgaat. Met	Hem   alleen   zal   dan   de   krijgstocht   geschieden,   zonder   dat   hij   menselijke bondgenootschap behoeft. Edoms hoofdstad zal vallen, hoe oninneembaar die ook schijne (Obadja 1: 3 vv). Edoms volk zal onder de voeten worden getreden, zo zeker als in Gods raad zijne onderwerping onder Israël bepaald is.

11. Wie, daar ik een zo vast woord van God heb, zal mij, nu het te doen is om zulk ene gehele vernietiging der vijanden, die ons zoveel leeds bereid hebben (vs. 3 vv.), wie zal mij voeren in ene vaste stad, gelijk Petra, de in rotsen uitgehouwen hoofdstad der Edomieten (Numeri 20: 17 ),  ene zodanige is,  die wegens die  bijzondere ligging  niet  schijnt  te kunnen veroverd worden (2 Koningen 14: 7)? Wie zal mij leiden tot in Edom, opdat ik ook daar teweegbrenge, wat van dat land (vs. 10) gezegd is?

Met het doel van in bezitneming voor ogen gaat hij nu verder  voort en zegt, dat hij het overige van God verwacht, ook dat hij, na de bezittingen der vijanden genomen te hebben, de overwinning volkomen heeft behaald. Want dewijl niet velen zich hevig verzetten, kon het schijnen,  alsof  hij  voor  den  tijd  had  gejubeld.  Maar  dewijl  God  beloofd  had,  dat  alle mededingende volken onder zijn macht en heerschappij zouden gebracht worden, zo besluit hij, dat er nog enige moeilijkheid en gevaar overbleef. Wanneer God hem voorging, zou hij onbekommerd voortgaan, wetende dat de uitkomst ontwijfelbaar zeker was. Onder de sterke stad  hebben sommigen verstaan Rabath, de heerlijkheid van de Moabieten. Maar anderen leren meer juist, dat hier het enkelvoud staat voor het meervoud, en dat David onbepaald heeft gesproken van de steden der vijanden, waaruit zij besloten hadden, volstrekt niet te wijken, dewijl zij er op vertrouwden als op een veilig toevluchtsoord. Doch zelf bidt hij, dat God hem tot  een  leidsman  zij,  om  die  te  bemachtigen,  zodat  Hij  in  den  veldslag  de  overwinning bevordere..

12. Zult Gij het niet zijn, o God! die ons, gelijk dit het geval was, toen de vijanden ons beangstigden, om onze zonden verstoten had, en voor wie wij (Psalm 44: 10) zo weemoedig moesten klagen, omdat Gij niet uittoogt, o God met onze heirkrachten?

Wie Gods woord en belofte voor zich heeft, dien mogen alle daartegen strijdende ervaringen in zijne hoop op zegen niet doen wankelen; zij mogen voor hem slechts geloofsbeproevingen zijn. Alle tegenstand zij slechts voor hem als ene lichte wolk, door welke de zon des heils zeker op den juisten tijd zal doorbreken..

13. Zeker! Gij zult met ons gaan, daar Gij U van Uwen toorn hebt afgekeerd, en nu wij weten, dat Gij die breuke weer wilt helen, (vs. 3, 4) bidden wij met vol geloofsvertrouwen: Geef Gij ons hulp uit de benauwdheid, dat wij van onze verdrukkers verlost worden (vs. 7), want ‘s mensen heil is ijdelheid 1) gelijk wij onlangs nog aan de Syriërs van Mesopotamië en van Zoba gezien hebben, die, ondanks hun wederkerige verbintenis voor ons moesten bukken, en zo willen ook wij in den strijd, die ons wacht, ons niet  bekommeren, of wij bondgenoten hebben of niet.

1) In dit vers wordt ons de aard van het ware geloof getoond. David gelooft, dat hij bij niemand, dan bij God, hulpe en uitkomst had te verwachten. Maar ook, dat God uitkomst kan, en wat alles afdoet, zal geven. En daarom neemt hij vertrouwend de toevlucht tot zijn God, maar door en in het geloof is hij ook van de overwinning zeker. Want zegt hij: In God zullen wij kloeke daden doen. Door het geloof bezit hij reeds in beginsel waarom hij smeekt. En daarom is David ook in dezen Psalm, waarin hij als smekeling voor zijn God ligt, waarlijk een grote in Israël, een held, die uit zwakheid krachten heeft verkregen.

14. In God, in bondgenootschap met Hem, zullen wij kloeke daden doen (Psalm 18: 30) en Hij zal, gelijk Hij lang te voren (Numeri 24: 18) ons heeft laten verzekeren, en reeds in Psalm 44: 6 uitgesproken is, onze wederpartijders vertreden (vgl. de vervulling 2 Samuel 8: 14).

Uit dit kostelijk versje leren wij de ware wijze van oorlogvoeren tegen allen, tegen in- en uitwendige vijanden, ja de ware handelwijze in het rijk Gods in ‘t algemeen, zo als dan ook Zinzendorf, een der gezegendste bouwlieden in het Godsrijk (geb. 1700+1760) dit woordje: "In God zullen wij kloeke daden doen," tot zijn Symbolum (zijne lievelingsspreuk) gekozen had..

PSALM 61.

GEBED VOOR DE OVERHEID, DAT GOD HAAR STERKE TOREN ZIJ.

1. Een Psalm van David (Psalm 3: 1), voor den opperzangmeester, op de Neginôth, onder geleide van snaarinstrumenten voor te dragen (1 Kronieken 25: 31 ).

Even als in den vorigen Psalm, laat David weer om zijne leger uittrekken in den strijd tegen enen gevaarlijken vijand, en wil hem door zijn gebed de overwinning, doen verkrijgen; doch Edom  is  niet,  gelijk  daar,  de  vijand,  wiens  overtreding  het  aangaat,  maar  de  waar  aan

Absalom’s  opstandelingen;  standplaats  er  gemoedsstemming,  op  en  in  welke  de  Psalm gedicht  is, en op of in welke wij ons moeten verplaatsen, om te verstaan, wat gezegd is, werden reeds bij 2 Samuel 18: 5 nader verklaard.

2.

I. Vs. 2-5. In den groten angst, waarmee zijn hart als omfloerst is, roept David tot den Heere, en vraagt hij om genadige verhoring zijner gebeden; zijn verlangen is echter dit, dat God hem met vasten tred daar geleide, waar hij aan alle gevaren ontkomen, vasten grond onder zijne voeten heeft. Heeft nu God zich reeds vroeger betoond een veilig toevluchtsoord voor hem te zijn,  een sterke toren,  die  alle aanvallen der  vijanden trotseert,  zo  kan hij reeds nu  met zekerheid vertrouwen, dat hij spoedig weer in zijn land, waarnaar het verlangen zijns harten uitgaat, zijn zal, om nooit weer daaruit verdreven te worden.

2. O God! hoor mijn geschrei, dat ik in grote ellende klagende tot u opzend; merk op mijn gebed om hulp en redding.

3. Van het einde des lands 1), d.i. van Uw aangezicht verbannen en naar een uitersten hoek des lands gejaagd, roep ik tot U, als mijn hart overstelpt is, in een toestand, dat ik van smart overkropt ben; leid mij op enen rotssteen, op welken ik veilig en geborgen ben (Psalm 40: 3), en die mij te hoog zou zijn, dien ik door eigen kracht niet kan beklimmen.

1) Wanneer men van zijne woning verwijderd is, of afgescheiden van de woonplaats van God, wordt de geografisch weinig betekenende afstand onmetelijk groot..

David  heeft  de  opstandelingen  reeds  verslagen.  De  Heere  heeft  hem  verhoord,  uit  de benauwdheid van overwonnen te worden, door het leger zijns zoons, maar hij vertoeft nog altijd in het Overjordaanse, in het land van Gilead. En daarom spreekt hij van het einde des lands. Maar, al is hij nu aanvankelijk gered, daarom zijn alle zwarigheden nog niet voorbij. Hij is nog niet in Jeruzalem, hij zit nog niet op zijn troon. En in die stad en op dien troon komt hij ook niet, dit weet hij wel, indien zijn Bonds-God niet verder hem blijft omstrengelen, met zijn machtige armen hem blijft leiden. Dit is nu zijn verzuchting in dezen Psalm. Daarom zegt hij ook, dat de rotssteen hem te hoog, d.w.z. voor eigen kracht te hoog zou zijn, dat hij zelf zonder  de  machtige  hulp  van  Jehova  nog  verloren  zou  wezen.  David  is  in  zich  zelven afgebroken op dit ogenblik en al zijn sterkte ontleent hij aan zijn God.

3. Van het einde des lands 1), d.i. van Uw aangezicht verbannen en naar een uitersten hoek des lands gejaagd, roep ik tot U, als mijn hart overstelpt is, in een toestand, dat ik van smart overkropt ben; leid mij op enen rotssteen, op welken ik veilig en geborgen ben (Psalm 40: 3), en die mij te hoog zou zijn, dien ik door eigen kracht niet kan beklimmen.

1) Wanneer men van zijne woning verwijderd is, of afgescheiden van de woonplaats van God, wordt de geografisch weinig betekenende afstand onmetelijk groot..

David  heeft  de  opstandelingen  reeds  verslagen.  De  Heere  heeft  hem  verhoord,  uit  de benauwdheid van overwonnen te worden, door het leger zijns zoons, maar hij vertoeft nog altijd in het Overjordaanse, in het land van Gilead. En daarom spreekt hij van het einde des lands. Maar, al is hij nu aanvankelijk gered, daarom zijn alle zwarigheden nog niet voorbij. Hij is nog niet in Jeruzalem, hij zit nog niet op zijn troon. En in die stad en op dien troon komt hij ook niet, dit weet hij wel, indien zijn Bonds-God niet verder hem blijft omstrengelen, met zijn machtige armen hem blijft leiden. Dit is nu zijn verzuchting in dezen Psalm. Daarom zegt hij ook, dat de rotssteen hem te hoog, d.w.z. voor eigen kracht te hoog zou zijn, dat hij zelf zonder  de  machtige  hulp  van  Jehova  nog  verloren  zou  wezen.  David  is  in  zich  zelven afgebroken op dit ogenblik en al zijn sterkte ontleent hij aan zijn God.

4. Want Gij zijt reeds zo dikwijls in mijn leven mij ene Toevlucht geweest, ene schuilplaats, waarheen ik vluchten kan, een sterke Toren voor den vijand, zodat, wanneer ik bij U ben, geen vijand mij kan doen vallen (Spreuken 18: 10. Psalm 71: 3).

5. Ik zal in Uwe hut verkeren, hoe ver ik ook uitwendig van haar verwijderd ben (Psalm 63: 2 vv.), in eeuwigheden (Psalm 23: 6; 27: 4 vv.) tijden lang; ik zal mijne toevlucht nemen in het verborgen, in de bescherming Uwer vleugelen1) (Psalm 36: 8), waar ik ij veilig en geborgen weet. Sela. (Psalm 3: 3).

1) In den tijd, toen de tabernakel nog van de ene plaats naar de andere ging, was er geen sprake van zulk een wonen in Gods huis of tent; David, die ene vaste woonplaats voor de heilige arke bereidde, heeft ook het eerste deze uitdrukking van liefdevolle gemeenschap met den God der openbaring geschapen. In Psalmen uit Sauls tijd vindt men nog niets dergelijks..

David is dus er van verzekerd, dat hij weer Jeruzalem zal bereiken. Hij houdt zich hier vast aan de beloften des Verbonds,  en daarom aan de Onveranderlijkheid  en het  Alvermogen Gods. God heeft met hem een vast Verbond gemaakt. Dat Verbond wankelt niet, wordt niet teniet gemaakt, door zijn zonde. Het genieten er van moge een tijd lang ontbroken hebben, maar  hij  weet  het,  dat  zijn  God  geen  mensenkind  is,  die  liegen  kan.  En  waar  hij  nu aanvankelijk is gered, daar heeft hij een gegronde hope voor de toekomst.

6.

II. Vs. 6-9. Voor het aan het slot der vorige afdeling uitgesproken vertrouwen, geeft David nu reden en oorzaak. God heeft zijne gebeden gehoord, die hij onder geloften gedaan heeft, en in hem aan degenen, die Zijnen naam vrezen, de door de opstandelingen ingenomen erve van het volk Gods teruggegeven; Hij heeft hem getoond; dat het noch met zijn leven, noch met zijn koningschap gedaan was, integendeel zal zich de kracht der eens door Nathan hem gegevene belofte nu recht werkzaam betonen. Terwijl hij zich daar  een koning gevoelt, wiens jaren steeds voortduren, als die des Heren zelven (Psalm 102: 25), kan ook zijn betalen der geloften geen ander zijn, dan een lofgezang zonder ophouden.

6. Want -en dat is de reden, waarom ik mij met een eeuwig wonen in Uwe hut vertroosten mag-Gij, o God! hebt gehoord naar mijne met geloften

1) verbondene gebeden (vgl. Genesis 28: 20 vv.); Gij hebt mij gegeven de erfenis dergenen, die Uwen naam vrezen 2); Gij hebt  mij verhoord, en aan Uwe gelovige dienaren het hun alleen toekomend erfland teruggeven,  dat  de opstandelingen zich wederrechterlijk  hadden toegeëigend.

1) De vrijwillige gelofte, die in nood en gevaar of bij de begeerte naar enig gewenst goed den Heere gedaan werd, was voor den waren Israëliet geen koopprijs, om God tot verhoring en redding te bewegen, maar de uiting, de betuiging van zijne dankbaarheid, waartoe hij zich als bij voorbaat aan den Heere verbond. Gelijk Jakob, Jeftha en Hanna (Genesis 28: 20. Richteren 11: 30-31. 1 Samuel 1: 11), zo had ook David, onder zijn geschrei den Heere gebeden, en Hem gelofte gedaan.

Waarin de geloften bestaan hebben, wat David den Heere beloofd heeft, spreekt hij niet stellig uit,  het  schijnt  evenwel  niet  enige  stoffelijke  gave  geweest  te  zijn,  die  hem  boven  alles dierbaar was, maar veeleer, dat hij zich plechtig voor den Heere verbonden heeft, Hem alleen met gehele toewijding van zijn ganse hart en al zijne kracht, al de overige dagen zijns levens te dienen. Zie vs. 9..

2) God heeft Zich aan David’s zijde gesteld; het land van Israël is hun weer ontrukt, wie het niet  toebehoorde  en  er  begint  nu  een  nieuw  tijdperk  in  de  regering  van  zijnen  wettigen koning..

7. Gij zult dagen tot des konings 1) dagen toedoen, zijn huis bestendig doen blijven; zijne jaren, al is het ook niet van zijn persoonlijk aanzijn, toch die van de heerschappij van zijn geslacht, zullen zijn als van geslacht tot geslacht.

1) Waar David hier zegt: Gij zult dagen tot des konings dagen toedoen, daar spreekt hij dien wens uit voor het koningschap. De kroon was hem voor een wijle ontrukt, maar God had hem de kroon teruggegeven.  En nu  bidt  hij,  dat  God Zijne belofte vervulle,  dat  zijn geslacht erfelijk op den troon zitte. Ja, zijn bidden is een gelovig verwachten.

Wat het woord  eeuwiglijk betreft, dit wordt in de H. Schrift wel dikwijls genomen voor, zonder einde. En die betekenis heeft het ook hier wel, maar toch geeft David hier een gezicht op  het  Koningschap  van  den  Messias.  Hij  weet  het,  hij  profeteert  het  hier  zo  duidelijk mogelijk, die wie uit hem voortkomen zou, wat het vlees aangaat, Koning zal zijn tot in eeuwigheid-

8. Hij zal eeuwiglijk voor Gods aangezicht zitten op den hem bestemden troon, gelijk hem in 2 Samuel 7: 12 vv. beloofd is; bereid goedertierenheid en waarheid, dat zij hem behoeden1); zend hem die als beschermengel toe (Psalm 40: 12; 57: 4. Spreuken 20: 28).

1) Een tweede bede volgt, dat God de goedertierenheid en waarheid bereide, om den koning te beschermen en te bewaken, waarom ook de zin een dubbele is. Dewijl de goedertierenheid en waarheid, de ware stutten zijn der regeringen, was het volstrekt niet ongerijmd, dat David voor zich vraagt, den geest der zachtmoedigheid, of goedertierenheid, of onbaatzuchtigheid,

opdat  hij  daardoor  in  zijne  regering  werd  bevestigd.  Mij  echter  komt  noch  een  andere betekenis meer gepast voor, dat  God, om den koning te bewaken, met Zijne goedheid en waarheid hem omringde. Want het woord in den grondtekst betekent niet alleen bezielen, maar ook zich aan het  hoofd stellen of strijden,  alsof hij gezegd heeft, dat  de getrouwe bewaking van Zijn Rijk met vertrouwen lag besloten in het medelijden Gods alleen. Hoe het echter ook zij, hij toont hier, dat het Gods bestelling is, de middelen te verordenen, waarmee Hij de Zijnen beschermt..

9. Zo  zal ik, in mijne  nakomelingen, die ik als één met  mij beschouw, tot  op de laatste geslachten voortlevende, Uwen naam psalmzingen in eeuwigheid, opdat ik mijne geloften, die ik bij mijne gebeden voegde (vs. 6), betale, dag bij dag, den enen dag zowel als den anderen.

Zo zeker als de belofte in 2 Samuel 7 in Christus het toppunt van vervulling gevonden heeft, heeft de Psalm nog heden zijne volle betekenis; overal, waar het rijk van Christus in gevaar is, kunnen wij onder anderen den Heere ook met den zanger bij dat zijn woord vasthouden..

Vernieuwde  ervaring  van  Gods  genade  en  waarheid  jegens  Zijn  volk  in  Christus  is  de voornaamste reden van onze vreugde in Hem en van onze lof voor Hem.

Zo kan de vrome vriend van God, zelfs in donkere bange dagen, vrolijk in den Heere zijn en vaststaan  in  God.  Als  wij  slechts  in  zijne  gunst  mogen  delen,  door  Zijnen  Geest  met geloofslicht worden bestraald, en op Zijn eigen wens en woord en toezeggingen aangaan, dan feilt de uitkomst niet..

PSALM 62.

BESTENDIGE VERTROOSTING TEGEN DE VIJANDEN.

1. Een Psalm van, voor den opperzangmeester (Psalm 4: 1) over Jedûthun, het hoofd van een der Levitische zangkoren (1 Kronieken 25: 30 ).

Zagen wij, hoe David in Psalm 39, dien hij eveneens voor Jedûthun bestemde, bij het begin van het door Absalom’s opstand hem overgekomen lijden (2 Samuel 16: 23 ) van fatalistische resignatie (onderwerping aan het noodlot) tot ene van God verwerkte stille overgave kwam, zo  openbaart  hij hier aanstonds een hart, dat  in God rust  vond,  hij bevestigt  zich in die gemoedsstemming en nodigt ook anderen zich vol vertrouwen aan den enigen Helper over te geven. Terwijl hij nu tegelijk waarschuwt tegen alle vals vertrouwen, wordt het thema van den Psalm: "God is ons ene toevlucht. -De mens is lichter dan ijdelheid." Het is gelijk iemand opmerkt:  "Daar  de  profeet   zich  bijzonder  gezegend  gevoelde  met   dat   gedeelte  der godzaligheid, dat in plerophorie (gerustheid des geloofs) bestaat, wilde hij een gedenkteken van zijne gemoedsstemming stichten om de lezers door zijn voorbeeld tot dezelfde deugd op te wekken..

Waarom deze Psalm niet dadelijk aan Psalm 39 aangesloten is, tot welken hij toch in zo nauwe betrekking staat, op die vraag antwoorden wij reeds in de inleiding tot dien Psalm. Nu

hem zijne plaats in het tweede Psalmboek was aangewezen, kon hij geen beteren voorganger vinden dan den 61sten Psalm. Is het daar (Vs. 4): Gij zijt mij ene toevlucht geweest, een sterke toren voor den. vijand; " zo horen wij hier (vs. 8 en 9): "God is de rotssteen mijner sterkte, mijne toevlucht is in, God. God is ene toevlucht." Was daar sprake van het betalen der geloften, door de gelovigen (Vs. 9), ook hier wordt van God gezegd, dat ook Hij betaalt (Vs. 13): "Gij zult een iegelijk vergelden naar zijn werk."

2.

I.  Vs.  2-5.  Duidelijk  aan  het  begin  openbaart  David  zijne  stille  aan  God  overgegevene gemoedsstemming tegenover de vele vijanden, die allen op hem, één enkel man instormen, en zijn volledigen ondergang  bedoelen. In die stilte tot  God, weet  hij echter ook, welk een machtigen Helper hij in Hem heeft, en houdt hij zich verzekerd, dat, zo het al bij hem tot vallen zou komen, God hem toch niet zou laten liggen.

2. Immers 1) is mijne ziel stil 2) tot God; zij heeft zich stil overgegeven aan Gods leiding, zonder eigen willen en werken; van Hem is mijn heil 3).

1) Tot  de eigenaardigheden van dezen Psalm behoort  het  zes malen wederkeren van het woord, Ka (vs. 2,3,5,6,7,10), bij ons vertaald door: "immers," de Wette door "ja en; " bij anderen door: waarlijk; " (G). ook in Ps 39 vindt men het vier malen (vs. 6,7,7,12). In de Duitse vertaling is het geheel onvertaald gebleven..

2) Stil tot God. Hoe geheel anders klinkt dit stil zijn als in Psalm 39. Hier is het het stil zijn des geloofs, het zich gelovig toevertrouwen aan zijn Verbonds-God, het stil berusten in Zijn beleid en het gelovig kinderlijk verwachten van Hem, van al Zijn heil.

3) Gods besturen is dikwijls verborgen, maar gelijk Hij in stilte werkt, zo moeten wij in de stilte op Hem wachten. Deze stilheid der ziel bevordert het werk Gods voor ons. (Jes. 30: 15)..

3. Immers is Hij (Ja, Hij is) mijn Rotssteen en mijn Heil (Psalm 28: 1 ), mijn hoog Vertrek 1), mijn burg (Psalm 18: 3); ik zal niet grotelijks wankelen, zodat ik voor een gehelen val zou te vrezen hebben; een klein onheil moge mij treffen, ik zal niet geheel te gronde gaan.

1) De reden waarom hij God met zovele bijnamen noemt, is deze, dat hij met even zovele schilden de aanvallen van den satan wil ontvangen en terugdrijven..

In ons vers en in het vorige ziet men duidelijk, waarom Elohiem en niet Jahwe genoemd is, de Psalmist  stelt  God tegenover al het  aardse en menselijke (vs. 10 en 11), zodat  de meest algemene naam van God de meest gepaste is..

4. Hoelang zult gijlieden, mijne zo talrijke tegenstanders,kwaad aanstichten tegen een man? Gij allen zult gedood worden; gij zult zijn als een ingebogen wand, een aangestoten muur 1). Het kwaad tegen mij gedacht zal op uw eigen hoofd wederkeren, hoewel gij in ere zijt, zijt gij gelijk een wankelende muur, die straks nedervalt. (Jes. 30: 13).

1) Anderen vertalen: Hoelang zult  gij aanstormen op een man. Afbreken gij allen als ene gebogen  wand,  een  omgestoten  wand?  David  vraagt  dit  op  enigszins  sarcastische  wijze, hoelang  zij  zullen  voortgaan  met  hem,  dien  zij  dan  toch  als  een  omgebogen  wand beschouwen, te vervolgen en te benauwen. Houdt men de gewone vertaling, dan voorspelt David hier, dat al hun pogen niets zal baten, dewijl zij straks zullen merken, dat zij zelf zullen vergaan. In elk geval zegt David hen hier, dat al hun drijven een vruchteloos drijven zal zijn-

5. Zij, deze zo talrijk aanstormende vijanden, raadslagen slechts zoals Achitófel, om hem van zijne hoogheid, van  zijnen  troon, te verstoten (2 Samuel 15: 14); Zij hebben behagen in leugen (Psalm 4: 3), zo diep zijn zij gezonken, dat de zonde reeds hun vreugde geworden is; met hunnen mond zegenen zij, maar met hun binnenste vloeken zij. Sela (Psalm 3: 3).

6.

II. Vs. 6-9. David verdiept zich niet te zeer in de beschouwing van hetgeen de vijanden tegen hem  voornemens  zijn,  en  van  wat  zij  hem  aandoen,  opdat  zij  hem  niet,  gelijk  uit  zijn koninkrijk, ook uit zijnen stillen vrede verdrijven; integendeel bevestigt hij zich daarin, hij spreekt zijne eigene ziel aan, en zegt tot haar, wat hij te voren van haar gezegd heeft; hij wendt zich vervolgens tot degenen, die hem getrouw gebleven zijn, om hun kleingeloof te beschermen,  roept  hen op,  om zich in de aan God,  als  den enigen Helper,  met  Hem te verenigen.

6. Doch of immers, om niet  lang bij mijne vijanden, hun bedoelingen en listen te blijven staan, maar liever terug te keren tot hetgeen, van waar ik uitgegaan ben (vs. 2 vv.), herhaal ik: gij, o mijne ziel, zwijg Gode 1), want van Hem is mijne verwachting.

1) De dichter vermaant hier zijne ziel tot die stilheid, die hij in vv. 2 reeds haar eigendom genoemd heeft. Al het geestelijke blijft slechts levend door een voortdurend worden, door gedurige zich zelf bewuste vernieuwing.

Doch of immers. Dit woord, zoals reeds bij vs. 2 is aangetekend. In dezen Psalm zesmaal voorkomende, is de uiting van het ongeschokt vertrouwen en staat in waarheid tegenover het "maar," wat zo dikwijls in ongeloof wordt geuit. Daarom volgt ook in de volgende verzen de uiting van dit geloofsvertrouwen, opdat alle bedrukten en ter neergeslagen zielen uit zijne liefelijke ervaring moed en hope zou scheppen.

7. Hij is immers mijn rotssteen en mijn heil, mijn hoog vertrek, ik zal niet wankelen, hoezeer ook mijne tegenpartijen zich inspannen, om mij ten onder te brengen.

8. In God is mijne heil en mijn eer; de rotssteen mijner sterkte (Psalm 7: 11), mijne toevlucht is in God, in Zijn persoon 1).

1) De lofspraken, die David aan God, met betrekking tot Zijne macht tot onderhouding der Zijnen geeft, zijn even zo vele steunsels, waardoor hij zijne standvastigheid bevestigt, even zo

vele teugels, waarmee hij de lichtzinnigheid van zijn vlees in toom houdt, opdat hij in niets anders zijn heil zoeke, dan in God..

9. Vertrouw op Hem te aller tijd, ook in de allermoeielijkste toestanden, in welke, gelijk nu, alles schijnt verloren te zijn, o gij volk des Heren, die in Hem aan mij verbonden zijt; stort ulieder hart, wanneer angst en zorgen vervullen, uit voor Zijn aangezicht, even als men een vat ledigt, zodat het niets meer bevat (1 Samuel 1: 15. Psalm 142: 3. Klaagt. 2: 19. 1 Petrus 5: 7); God is ons ene toevlucht, en zal u en uwen koning weten te beschermen en te redden. Sela. (Psalm 3: 3 ).

Zo ras het hart door droefheid beklemd is, kunnen de gebeden den vrijen loop niet hebben. Opdat ons dus de last der verzoeking niet te zeer beknelle, zullen wij ons daardoor verlichten, dat wij bedenken, dat God onze ziekte zal te hulp komen, wanneer wij maar niet aflaten, ons leed uitgestorten in Zijn hart. Voorts, dewijl ene eigenzinnige terughouding, die schier het gemoed van allen eigen is, ten laatste zelfs tot wanhoop kan brengen, zo is deze herinnering des te heilzamer. Want al zijn allen in het nasporen van reddingsmiddelen in hun lijden ook nog zo wijs en bedrijvig, steeds dolen zij weer af op een nieuw dwaalspoor, omdat zij met voordacht het aangezicht Gods ontwijken. Zo wil dus David ons van de ons aangeborene dwaling genezen, dat wij liever onze smart verhogen en inwendig op onzen keten knagen, dan ons het hart verlichten in klacht en bede tot God..

Vergelijk Genesis 15: 3 ).

10.

III. Vs. 10-13. Bedekt op Absalom’s aanhang wijzende, als een waarschuwend voorbeeld, vermaant David hierom de zijnen, zich vol hoop tot God te wenden, en zich van alle valse voorwerpen van vertrouwen af te keren, van mensen en hun macht, van goederen en het recht-of onrechtvaardig bezit van deze. Dat alles is ijdel en maakt hem, die zich daaraan overgeeft, ijdel: dat verblindt en bederft hem. Daarentegen, zo betuigt David uit zijne levenservaring en uit Gods openbaring, is bij God alleen alle macht, en gelijk Hij almachtig is, zo wil Hij hem ook genadig; gelijk Hij de zijnen helpen kan, zo wil Hij hen ook helpen. Hiermede geeft de dichter aan het einde van den Psalm den sleutel op zijn zalig begin: "Mijne ziel is immers stil tot God, van Hem is mijn heil."

10. Immers zijn de gemene lieden,  de geringen 1) ijdelheid (Psalm 39: 6); ijdelheid is de gunst des volks; de grote lieden a), de voornamen, de rijken (Psalm 4: 3 ) zijn leugen, hun gunst is bedrog; zij mogen met valse hoop vleien, zij houden hun beloften niet (Psalm 40: 5); in de weegschaal opgewogen zouden zij zamen lichter zijn dan de ijdelheid; in de weegschaal gaan zij te zamen naar boven, zij veel meer nog dan enkel damp.

1) Onder de gemene lieden zijn de geringste verstaan, onder de grote lieden de voornamen. David wil hier dus zeggen, dat op den mens, wie hij ook zijn moge, gering of aanzienlijk, niet te steunen valt. Hij is dan ook van de mensen afgebracht, om alleen op den Heere God te vertrouwen. En waar hij nu van den mens is afgebracht, daar heeft hij behoefte, om ook

anderen te waarschuwen, gelijk hij doet in het volgende vers. Want toch, zijne tegenstanders Absalom en Achitófel en wie het met hen hielden, hadden hun toevlucht genomen tot roverij. Zij waren door onderdrukking voor een ogenblik sterk geworden. Maar ziet, God had in al hun plannen geblazenen, zij hadden het ervaren, dat het  vertrouwen op onderdrukking en roverij van geen waarde was geweest.

11. Vertrouwt niet op onderdrukking, noch op roverij; dat gij menen zoudt daardoor uw geluk te  kunnen  bevorderen;  wordt  niet  ijdel,  niet  opgeblazen,  als  het  vermogen  overvloedig aanwast; en zet er het hart niet op, want het is onzeker (1 Tim. 6: 17), als een water, dat spoedig toeschiet, maar ook spoedig weer wegvloeit.

Hoe minder een mens weet, wat de Almachtige betekent, des te meer wegen Hem de mensen. David weet echter dat de geringen en de groten, van de bron van alle goed losgemaakt, niets betekenen en minder dan niets zijn. Ook goederen zijn niets, het allerminst die, welke met onrecht  verworven  zijn.  Maar  bovendien  de  mens  mag  zich  niet  verheffen,  wanneer  zijn rijkdom toeneemt. Zo echter is des werelds loop, dat hoe rijkelijker God geeft, de mensen des te meer op de gaven in plaats van op den rijken Gever vertrouwen,.

12. God heeft, van Zijne zijde, door inwendige openbaring Zijns Geestes, één ding, een woord tot mij gesproken, ik heb dit  tweemaal gehoord, God heeft het mij bevestigd (Job 33: 14 vv.),dat de sterkte Godes is 1), dat Hij alleen de macht bezit over alles, wat op aarde is en alzo alles, wat zich tegen Hem stelt, vroeger of later moet te niet gaan.

1) Dergelijke waarheden zijn op zich zelf niet nieuw, maar zij worden voor ieder nieuw door ervaring. Het lijden, de droefheid stelt achter alle waarden, die wij ons verworven hebben, een vraagteken: wij bevinden, dat haar bezit slechts iets uitwendigs voor ons was, de droefheid schijnt ons alle vastheid te ontrukken. Maar te midden van haar openbaren zich de eeuwige waarheden bij een gelovig vertrouwen weer als ene inwendige bezitting en worden nu eerst door  strijd  verkregen,  en  door  nieuwe,  inwendige  openbaring  Gods  bevestigd  tot  een onverliesbaar goed voor de gelovigen..

Of, en beter: deze twee heb ik gehoord. De dichter spreekt toch van twee dingen, nl. van de sterkte Godes en van de goedertierenheid  des Heren.  Deze zijn voor  David de vaste  en hechtste steunpilaren van zijn geloofsvertrouwen. Hij weet het, God bezit de macht over alles wat bestaat, zodat ten slotte hij zal wegdoen, die tegen Hem zich stelt en de Zijnen ter hulpe snellen, maar hij weet het ook, dat Hij niet alleen kan, maar ook wil helpen, dat de genade bij Hem, den Heere over alle dingen, is, die Zijne Almacht wil bewijzen ten gunste der Zijnen.

13. En bij dit  ene woord voeg ik het  tweede de goedertierenheid, o  Heere! is Uwe, Gij Almachtige, zijt Uw volk genadig a); want Gij zult een iegelijk vergelden naar zijn werk, zodat de goddeloze de Uwen niet altijd verdrukken kan.

a) Job 34: 11. Spreuken 24: 12. Jer. 32: 19. Ezechiël. 7: 27; 33: 20. MATTHEUS. 16: 27. Rom. 2: 6. 2 Kor. 5: 10. Efeze 6: 8. Kol. 3: 25. 1 Petrus 1: 17. Openbaring 22: 12.

Aan  het  woord  van  Gods  macht  voegt  David  nog  deze  voor  de  Zijnen  zo  troostvolle bijzondere bepaling. Hij wendt Zijne macht daartoe aan, om de Zijnen te belonen voor hun trouw,  Zijne liefde en genade is hier  niet  zozeer  die goedheid,  die Hij  den onwaardigen bewijst, als het welbehagen, dat Hij den getrouwen toont..

PSALM 63.

GEBED OM DE WARE GODSVRUCHT.

1. Een Psalm van David (Psalm 3: 1), door hem vervaardigd met het oog op den tijd, toen hij door Absalom vervolgd werd, als hij was in de a) woestijn van Juda, aan den Jordaan (2 Samuel 16: 14 ).

a) 1 Samuel 22: 5; 23: 14,15.

2.

Wij hebben hier,  zegt  Delitzsch,  het  Davidische origineel,  of het  zijstuk voor  de tweetal Korachietische Psalmen, 42 en 43, voor ons; hij is, zo noemt een ander uitlegger den Psalm, een  kostbaar  getuigenis  van  een  hart,  dat  naar  God  en  zijne  genade  smacht,  en  zijne verkwikking vindt in de innerlijke gemeenschap met Hem, en dat ook zijn uitwendig lot in Zijne handen wel bewaard weet.

I. Vs. 2-6. De heilige zanger, ontwakende op zijn leger in de woestijn, die met hare van de zon verbrande dorheid en eentonige woestheid, hem een beeld is van den toestand van zijn eigen hart, openbaart zijn brandend, smachtend verlangen naar God en de gemeenschap met Hem. De God, naar welken hij zozeer verlangt, dat hij als het ware naar lichaam en ziel ziek is, heeft de plaats Zijner tegenwoordigheid en Zijner openbaring in het heiligdom te Zion, waarvan  hij  echter  nu  gescheiden  is  daarom  kan  hij  met  stil  zijn,  voordat  hij  daarheen teruggekeerd is.

2. O God, Gij zijt toch mijn God, al hebt Gij mij in diepe ellende neergestoten (Psalm 3: 8; 22: 2); ik zoek U in den dageraad 1), bij het aanbreken van den morgen met mijne gebeden; mijne ziele dorst naar U 2) (Psalm 42: 3; 143: 6); mijn vlees, met de ziel dezelfde behoefte delende 3), gelijk het ook in andere gevallen door hare vreugde wordt geroerd (Psalm 84: 3), verlangt naar U, in een land, dor, en mijn vlees is mat 4), dewijl het een land is zonder water, een land, waar alle natuurlijke bronnen van verkwikking voor het lichaam en van troost voor de ziel opgedroogd zijn 5).

1) Met dezen Psalm begon in de oude Kerk het Psalmgezang in den morgengodsdienst van den Zondag, even als dat in den avondgodsdienst met Psalm 141. (Constit. Apostel. II 59).

2) Evenals de lichamelijke honger en dorst zich gaarne zou verenigen met spijs en drank, zo wenste en begeert de geestelijke honger en dorst der zielen zich met God te verenigen en kan niet verzadigd en gestild worden, dan alleen met God..

3) Dat David zulk een smachtend verlangen naar God ook zijn vlees toeschrijven kan, is niet iets gerings; men ziet daaruit, dat de Geest in hem heerschappij heeft, en het vlees niet alleen met  geweld  ten  onder  houdt,  maar  ook  zover  het  mogelijk  is aan zijn eigen leven doet deelnemen, wat, gelijk bekend is, gemakkelijker is in droefheid, die ons het tegenwoordige doet afsterven, dan te midden van den overvloed van uitwendig geluk.

4) In het Hebr. Ajeef. Dit betekent wel mat, kwijnend, maar moet hier niet gevoegd worden bij land, want van een mat land kan geen sprake zijn. De dichter zegt dit van zich zelven. Hij is mat, hij bezwijkt, wat zijn vlees betreft, in die droge steppen van Juda’s woestijn, waar geen water de matte ziele kan verfrissen.

5) Wanneer de kinderen der wereld in het dorre land zijn, dat mat is en zonder water, zo verdwijnen ook de laatste overblijfselen van het verlangen naar God; daarentegen wordt de levende vroomheid, hoe groter het lijden is, des te meer tot verlangen naar God opgewekt. Of en in hoever  men in zwaar  lijden het  "ik  zoek  U" spreken kan,  daarnaar  kan ieder  den toestand zijner ziel beoordelen..

De spraak der liefde, zegt de heilige Bernhard, is voor hem, die niet bemint, als ene vreemde taal (lingua amoris non amanti barbara est); van daar is bij het in materialisme weggezonken, van God vervreemd geslacht van onzen tijd, zo weinig begrip van de geestelijke liederen, en zulk een grote tegenzin juist tegen die, welke als geestelijke minne liederen voorkomen.

Appollinaris verklaart het eerste gedeelte van dit vers aldus: ‘s nachts als de morgen grauwt, omgeeft U, Volzalige, mijn jubelzang.

3. Voorwaar ik heb U in vroegeren tijd in het heiligdom aanschouwd, ziende Uwe sterkheid en Uwe eer, die Gij in die schaduwen openbaart 1).

Van het genot Uwer goedertierenheden heb ik vroeger grote ondervinding gehad, hetwelk mij te gevoeliger maakt voor het tegenwoordige gemis en mij te vuriger naar die genieting doet verlangen..

4. Want Uwe goedertierenheid, de voornaamste zijde van de sterkheid en eer, die daar te aanschouwen zijn, is beter dan het aardse leven1) met al de volheid zijner goederen. Ik zou daarom  mij  kunnen  troosten  in  het  verlies  van  mijn  koningsstand,  wanneer  ik  Uwe heerlijkheid in Uw heiligdom slechts kon aanschouwen; mijne lippen zouden of zullen U dan nog prijzen.

1)  Dewijl dus  als  wij door  aardse  hulp  ondersteund  worden,  God  zo  licht  vergeten,  zo verzekert David hier, dat het voor ons beter is, op de goedertierenheid Gods te steunen, ook in den dood zelf, dan op het uitwendige leven te vertrouwen. Een tegenstelling geeft bij hier aan tussen den ongedeerden toestand, waarin de mensen wegzinken en de goedertierenheid Gods, welke den vallende en die op het punt staan te vergaan ondersteunt, en welke het enige middel is, om alle gebrek te vervullen..

5. Alzo 1), wanneer ik in Uw heiligdom mocht wezen, zou of zal ik U loven in mijn leven; in Uwen naam zou of zal ik mijne handen, biddende en aanroepende (Psalm 28: 2. Jes. 1: 15 1.15 ), opheffen.

1) Bij dit gedeelte van den Psalm komt het voorwaar of alzo van vs. 3 terug: zo reikhalzend is? voor altijd zijn verlangen tot God uitgestrekt, zo wil hij God zegenen in zijn leven, dat is dit geheel daardoor vervullend en in Zijn Naam, dat is dien aanroepende en op dien zich beroepende, de handen verheffen tot het gebed. De omgang met God maakt hem, al moet hij nu in de woestijn naar het lichaam ontbering dragen, verzadigd en vrolijk, als spijze van merg en vet..

6. Mijne ziele zou of zal als met smeer en vettigheid verzadigd worden, zij zou genieten wat voor het lichaam de edelste lekkernij is, en mijn mond zou of zal roemen met vrolijk zingende lippen, terwijl ik nu slechts klagen en zuchten kan.

7.

II. Vs. 7-12. Hoewel hij uitwendig van het heiligdom gescheiden is, is toch David inwendig met het hart bij God, door onafgebroken gebed met Hem verenigd; ook in zijne ballingschap weet hij zich gedragen door de welke hand van Hem, aan wie zijne ziel hangt; hij ziet niets dan heil en triomf voor zich en voor degenen. die Hem aanhangen; Niets dan verderf en ondergang voor de vijanden kondigt hij aan, omdat God op den troon zit.

7. Als ik Uwer gedenk op mijne legerstede, tot diep in den nacht, zo word ik daardoor zo geboeid, dat ik den slaap vergeet, zo peins 1) ik aan U in de nachtwaken, gehele nachten door.

1) Het Hebr. duidt een peinzen aan met vurige uitstorting des harten..

8. Ik heb daartoe ook overvloedige stof; want Gij zijt mij ene hulp geweest, al verbergt Gij ook soms Uwen zegen onder het kruis, enik weet het, Gij zult mij niet begeven noch verlaten; in de schaduw Uwer vleugelen (Exodus 19: 4. MATTHEUS. 23: 37), waarheen Gij mij uit het gevaar voor de vijanden verplaatst, zal ik vrolijk zingen, omdat ik mij daar veilig weet (Psalm 17: 8; 36: 8; 57: 2).

9.  Er  is  bovendien  ene  wonderbare  gemeenschap  tussen  mij  en  U.  Mijne  ziel  kleeft  U achteraan  1),  en  kan  U  niet  loslaten,  ook  niet  wanneer  Gij U  aan  mij schijnt  te  willen onttrekken (Genesis 32: 26): Uwe rechterhand kan echter ook wederom mij niet loslaten, en mij aan de vijanden overgeven, en daarin ligt de eigenlijke oorzaak van mijn vastklemmen aan U; Uwe hand ondersteunt mij (Psalm 89: 22. Jes. 41: 10).

1) Ofschoon de weg lang en moeilijk is, vele hindernissen in den weg staan, ja ofschoon God zelf van verre staat, zal toch niets David verhinderen, om volstandig de reis te vervolgen. Het vorige vers zou eenvoudig kunnen verstaan worden van die bevrijding, waaraan hij vroeger heeft herinnerd, alsof hij zeggen wil, dat voor hem de beste steun is, dat hij niet aflaat met God te zoeken en te volgen, dewijl hij door Diens hand tot hiertoe recht en zuiver heeft

gestaan. Ik nu breid het nog verder uit, dat David aan zich de gave der standvastigheid door den Geest Gods toezegt. Want al te hoog zou hij zich opgeworpen hebben, door zich de lust toe te kennen van standvastigheid ten uiterste toe in het volgen, of omhelzen van God, indien hij niet spoedig die verbetering er bij had gevoegd, dat zijn hart zolang vast zou zijn, voor zover hij door Gods hand werd ondersteund..

De herinnering van vroeger ondervondene genade beweegt de ziel om zich zelve te stellen onder den vleugel der al-beschaduwende Voorzienigheid. Schijne de Zaligmaker haar voor een tijd te verlaten, het geloof dwingt haar om achterna te gaan, gelijk een kind achter zijn vader doet, en de hand niet los te laten, die haar zo dikwijls heeft opgehouden, dat zij niet vallen zou..

10. Maar dezen, voor wie ik vluchten moet, die mijne ziel zoeken tot verwoesting, (2 Samuel 17: 1 vv.), zullen hunnen eigenen ondergang veroorzaken, en, even als die oproermakers in vroegeren tijd (Numeri 16), komen in de onderste plaatsen der aarde 1) (Psalm 55: 16).

1) Aan David staat  hier de geschiedenis van Korach  en zijne eedgenoten voor ogen, die levend  door  de  aarde  verslonden  werden.  In  het  volgende  vers  wordt  gezegd,  dat  zijne vijanden, den vossen, dat is hier den Sjakals ten prooi zullen worden. Het ene verklaart het andere. De Sjakals azen op lijken. Welnu, deze vervolgers van den theocratischen koning zullen niet alleen niet een zachten dood hebben, maar ook geen rustig graf. Hun lijken en beenderen  zullen  door  het  roofgedierte  verteerd  en  verspreid  worden.  Zij  hebben  David verjaagd naar de woestijn, naar de verblijfplaats van het roofzuchtig gedierte, maar David zal in zijn eer worden hersteld en hun pad, als het pad der goddelozen, zal vergaan.

11. Zij trekken het zwaard tegen mij, maar men zal hen storten door het geweld des zwaards (2 Samuel 18: 7 vv.); men zal hun lijken niet begraven, zij zullen den vossen, den Sjakals, ten dele worden.

12. Maar de koning, dien zij door hun oproer van Jeruzalem, de woonplaats van God, naar de woonplaatsen van vossen en sjakals verdreven hebben, zal zich in God verblijden 1), omdat Hij hem toch nooit ontroofd kan worden, en vooral wanneer hij naar Zion zal teruggeleid zijn; een iegelijk, die bij Hem, bij God, in waarheid en gerechtigheid (Jes. 48: 1; zweert, en zich daarom ook getrouw aan den door God verordenden koning houdt, zal zich beroemen, als een, die zich in den strijd met wijsheid aan de rechte zijde geplaatst heeft; want de mond der leugensprekers, die de liefde des volks tot den wettigen koning ondermijnen, en het daardoor tevens van God afleiden, (vgl. vs. 10 vv.) zal gestopt worden (Psalm 5: 7) 2).

1) Geen schitterender glans voor de kroon des konings, dan wijsheid, die van boven komt, en vreze Gods in het hart van den vorst, gewerkt door den Heiligen Geest. Wel het volk, waar een vorst regeert, die zulk ene kroon mag dragen; ootmoed en ere, nederigheid en roem, vreze onder de volken voor zijne macht, en vrede, eenvoudigheid en aanzien, wijsheid en eendracht zullen zijnen troon schragen en omringen, en zulk een vorst, gewoon om voor den Koning der koningen zijne knieën te buigen, zulk een koning zal zich in God verblijden, zulk een koning

draagt ene kroon, die, wanneer alle kronen zullen vergaan zijn tot stof, nog schitteren zal daar, waar men de kronen zal neerleggen aan de voeten van Koning Jezus.

2) "God, Gij zijt mijn God, is voor het geloof, de liefde en de hoop altijd een zoet woord; maar wanneer het ongeloof dit iemand wil betwisten, wanneer de uitwendige omstandigheden zorgelijk zijn, wanneer de verzoeker in de woestijn stenen aanbiedt, die men tot brood moet maken, zo smaakt het dubbel goed, wanneer dit licht uit de duisternis te voorschijn treedt: God! Gij zijt mijn God! Dan kan soms niet alleen een dorst der ziel, maar ook een verlangen des vlezes naar God uitgaan, om ook lippen en handen tot lof van God te mogen gebruiken. Toen  het  echter  David  later  wel  ging,  is  hij  door  ene  begeerlijkheid  des  vlezes  ten  val gebracht. Men bespeurt het wel aan ons vlees, of het in verdrukking is of niet: bij de macht der zonde in het vlees is het ook dikwijls nodig, dat ons God in de woestijn leidt. Daar leert men des te meer zijn zuchten met het zuchten der gehele onder de ijdelheid onderworpene schepping verenigen..

Gezegende Heere! laat ons verlangen naar U ieder uur toenemen; laat onze liefde altijd tot U zijn, laat al onze vreugde in U zijn, en al onze verzadiging van U. Wees Gij alles in alles voor ons, terwijl wij wonen in den tegenwoordigen toestand van verwarring, en breng ons te huis tot het eeuwig genot van U zelven..

PSALM 64.

GEBED OM BESCHERMING VAN LEVEN EN VAN GOEDEN NAAM.

1. Een Psalm van David voor den opperzangmeester (Psalm 4: 1).

Naar alle waarschijnlijkheid is deze Psalm van David in dien tijd vervaardigd, toen de reeds lange tijd voorbereide opstand van zijnen zoon Absalom het uitbreken nabij was. (2 Samuel 15: 6 ).

2.

Deze  Psalm heeft,  wat  zijn inhoud  betreft,  veel overeenkomst  met  Psalm 7  en 52.  Vele uitleggers, plaatsen hem daarom in den tijd toen David zich nog aan Sauls hof bevond, en de verraderlijke  en leugenachtige tongen hem zochten te doen vallen.  De verwantschap  met Psalm 58 is nog groter (Vergelijk Psalm 58: 3, 8, 11 met Psalm 64: 7, 4, 11); onze Psalm is echter voor een enigszins latere te houden, toen aan Absalom’s partij het werk gelukt was, en zij reeds de regering in handen hadden.

I.  Vs.  2-7.  David  roept  om bewaring  tegenover  de bozen; beschildert  wat  zij  al  hebben aangewend tot zijn verderf. Reeds is het hun in zoverre gelukt, dat nu tot uitvoering moet komen, wat men in het geheim tegen hem beraadslaagd en besloten heeft.

2. Hoor, o God! mijne stem in mijn geklag; mijn hulpgeschrei, dat uit een diep bewogen hart voortkomt; behoed mijn leven voor des vijands schrik 1), voor den vijand, van wie voor mij zo vele gevaren en verschrikkingen uitgaan.

1)  David  getuigt  hier,  dat  ofschoon  hij  door  een  grote  menigte  wordt  bestookt,  de bescherming voor hem voldoende is, welke hij van den hemel begeert. Ook zijn zaak dringt hij aan met te wijzen op de boosheid en goddeloosheid der vijanden. Want hoe onbillijker of wreder men met ons handelt, des te zekerder komen we tot het besluit, dat God ons genegen is..

3. Verberg mij, geef mij door Uw tussenbeide treden bescherming voor den heimelijken raad der boosdoeners, voor hun geheime samenkomsten, waarin  zij onheil tegen mij besluiten, voor de oproerigheid van de werkers der ongerechtigheid, voor hun geschreeuw, waarmee zij, zeker van hun zaak, tot uitvoering der geheime plannen overgaan.

4. Zij zijn toch niets dan booswichten, die hun tong scherpen als een zwaard (Psalm 57: 5); een bitter woord aanleggen als hunnen pijl (Psalm 58: 8).

5. Om in verborgene plaatsen, om uit schuilhoeken, aan sluipmoordenaars gelijk, die op enen weerlozen wandelaar loeren (Psalm 10: 8 vv.), den oprechte die hun geen leed deed, te a) schieten: haastig, terwijl hij aan geen kwaad denkt, schieten zij naar hem, en vrezen niet voor God voor zijn gericht.

a) Psalm 11: 2.

6. Zij sterken zich zelven in ene boze zaak; zij zetten elkaar op om kwaad te doen; zij houden spraak, zij overleggen met elkaar van strikken te verbergen, om daardoor den onschuldige te vangen; zij zeggen elkaar in de goddeloosheid sterkende: Wie zal ze zien? Voor mensen menen zij, dat zij het te listig hebben aangelegd, dan dat deze ze zouden opmerken; aan God denken zij niet (Psalm 10: 11, 13).

7. Zij doorzoeken, verzinnen allerlei schalksheid; zij studeren er op, om hun plannen zo boos mogelijk in te richten (Psalm 58: 3); ten uiterste doorzoeken zij, wat te doorzoeken is, en zij menen  in  hunnen  hoogmoed,  dat  zij  alle  dingen  hebben  doorvorst,  dat  hun  onvermoeid zoeken hen achter alles heeft doen komen, zodat zij zelfs het binnenste eens mans, en het diepe hart 1) kennen.

1) In het Hebr. wekereb isch weleeb amok. Dit kan ook vertaald worden en onzes inziens is dit beter: En het binnenste van een man, en zijn hart is diep. Hiermede besluit  David  de schildering van zijne vijanden van hetgeen zij spreken en bedenken. Waar zij hem vervolgen met boze woorden, waar die woorden als pijlen moesten dienen, om hem te doorwonden, waar zij allerlei plannen en schurkenstreken uitdachten, om hem te kwellen en hij dit alles heeft opgesomd, sluit hij met de ironische opmerking, dat het hart van een mens, dat zijn binnenste  een  diepe  put  is,  waaruit  alles  opborrelt  en  waarvan  men  nooit  te  veel  kan verwachten.

8.

II. Vs. 8-11. Hoe wanhopig ook de tegenwoordige toestand van den zanger schijnt, omdat de plannen der tegenpartijen tot rijpheid gekomen zijn; toch is er gene wanhoop in zijn hart, dat vast is in geloof; integendeel hij weet dat zij te nader aan hun verderf zijn, hoe nader zij aan hun doel menen te zijn. Ten opzichte van deze gedachte heeft onze Psalm overeenkomst met den gelijktijdigen 11den Psalm.

8. Maar God zal hen, die hun pijlen reeds gereed hebben om de vromen te doen vallen (vs. 5), haastig met enen pijl schieten (Psalm 7: 12 vv.), met den pijl Zijner gerichten; hun plagen, hun wonden zijn er, de tijd van hunnen val is gekomen.

9. En hun tong, waarmee zij anderen willen doen vallen, zal hen doen aanstoten tegen zich zelven  1),  zij  zullen  zich  zelven  in  den  strik  brengen;  een  ieder,  die  hen  ziet,  zal  zich wegpakken, zal van hen wegvluchten met verachting, omdat hun schandelijke listen openbaar geworden zijn.

1) Met andere woorden, op hem komt hun tong neer. Zij zullen vallen in de kuil, die zij voor een  ander  gegraven  hebben.  David  rekent  hier  met  het  jus  talionis,  met  het  recht  der wedervergelding. En in dit alles zal niet David, maar God zelf verheerlijkt worden. Want in vs. 10 spreekt hij het duidelijk uit, dat Gods werk verkondigd wordt, en Zijn doen doorzien, n.l.  dat  Hij den goddelozen wel een tijd lang laat  begaan tegen de kinderen Gods, maar eindelijk ook Zijne goddelijk tot hiertoe en niet verder uitspreekt.

10. En alle mensen zullen vrezen, wanneer zij de gerichten Gods over hen zien, en in heiligen eerbied (Psalm 52 8)Gods werk verkondigen, en Zijn doen verstandelijk aanmerken; zij zullen het ter harte nemen als de daad van den rechtvaardigen vergelder (Psalm 58: 12).

11. De rechtvaardige, bevrijd van het najagen en van het geweld zijns tegenpartijen, zal zich verblijden in den HEERE, die hem gered heeft, en op Hem betrouwen, voor ‘t vervolg door deze ondervinding des te zekerder op Zijnen God geworden; en alle oprechten van hart zullen zich beroemen, dat zij in hunnen God zulk een krachtigen Helper hebben (Psalm 68: 4).

Gelijk  de  pijl  snel  zijn  doel  bereikt,  zo  zal  God  snel  en  plotseling  de  lasteraars  en leugensprekers de verdiende straf doen ondervinden. Hij zal hun droevige dagen verwekken; gelijk de lasteraars vergiftigde pijnen op de vromen afschieten en hen smartelijk wonden, zo zal God ook den lasteraars pijlen in het hart en in het geweten schieten, dat het hun ook smart doet. Al slaapt het geweten ook lang, al toeft de Heere met Zijn gericht, zo blijft toch de straf niet uit; zij komt dikwijls onverwacht, als bij Saul en Achitófel, de vijanden en vervolgers van David en bij Judas, den verrader des Heren. Behalve de pijlen van het geweten heeft God nog andere straffen,  met  welke Hij  de lasteraars en leugenaars bezoekt.  Het  lid,  waarmee zij anderen schade aandoen, moet hun tot schade zijn; hun eigene tong moet hun tot een valstrik en tot een net worden; terwijl zij anderen tot een spot willen maken, laden zij op zich zelven schande en spot. Spreekt men goed van den naaste, en troost en zegent men hem, zo mag men hetzelfde verwachten, namelijk troost en zegen; wie echter den naaste belastert, en hem door

liegen benadeelt, die moet hetzelfde verwachten, want er staat geschreven: "Wat de mens zaait, dat zal hij ook maaien.".

PSALM 65.

DANKZEGGING VOOR GODS WELDADEN.

1.  Een  Psalm  van  David,  een  lied  (Psalm  48:  1.  1  Kronieken  25:  31  ),  voor  den opperzangmeester (Psalm 4: 1).

2.

De Vulgata verklaart, op het voetspoor van enige Griekse afschriften, de uitdrukking: "Een lied", door de toevoeging, dat wij hier een lied van Jeremia en van Ezechiël voor ons hebben bestemd  voor  het  volk,  als  het  weer  uit  Babel  naar  Palestina  zou  trekken.  Ook  latere uitleggers willen dienovereenkomstig het opschrift: "een Psalm van David," opvatten in den zin  van:  "een  naar  David’s  voorbeeld  gedichte  Psalm,"  maar  nemen  als  geschiedkundige aanleiding tot het ontstaan van het lied, het begin van den nieuwen zegen des oogstes, die in Jes. 37: 30. 2 Koningen 19: 29 voor het jaar 711 vóór Chr. geprofeteerd is. Wij houden echter vast,  dat  David  den  Psalm  dichtte,  en  menen,  dat  de  in  2  Samuel  21:  1  vv,  verhaalde gebeurtenis de geschiedkundige aanleiding tot den Psalm is geweest, bij vs. 14 65.13 van die plaats zijn reeds enige wenken tot recht verstand van het lied gegeven.

I. Vs. 2-5. De gemeente, die bij ‘t heiligdom verzameld is, kan na het ondervondene in den laatsten tijd, slechts in stilte God loven en hare gelofte betalen, toch verheugt zij zich met een bewogen hart over den rijkdom Zijner genade, die haar in de verhoring harer gebeden en in de vergeving van hare zonde ten deel gevallen is; zij roemt in de grote goederen, die zij in zijn huis mag genieten.

2. De lofzang is in stilheid 1), met vermijding van alles wat gerucht maakt, tot U, o God die Uwen toorn van ons land hebt afgekeerd; hij wordt U gebracht in Zion 1), waar Uw heiligdom is (2 Samuel 6: 17); en U zal de gelofte door dezen lofzang, zowel als door offeranden, betaald worden 3), al de geloften, die in de drie vorige jaren van nood U gegeven zijn.

1) In het hart van den gelovige is soms, ja gedurig ene lofzegging des harten, welke door niemand gehoord wordt dan door God. "De gelovige zingt en speelt den Heere in zijn hart," zegt  het  N.Testament  in  overeenstemming  met  het  Oude.  Het  zijn  die  onuitsprekelijke woorden, die de Heilige Geest in ons hart spreekt. Hoe dikwijls zijn wij als overstelpt, zodat wij niet weten, wat te zeggen, en dus niets zeggen, en toch veel zeggen, maar in ons hart..

In stilheid, wil hier niet zeggen, dat alleen het hart vol is van lof en dank, maar de lippen zwijgen, maar dit in stilheid is in tegenstelling van een vroegeren toestand. Toen toch de Heere  kastijdde  met  grote  droogte,  was  de  ziel  fel  bewogen  en  was  er  een  roepen  en schreeuwen uit de diepte tot God. Maar nu, nu de Heere de bede had verhoord en zich weer als een verzoend God had geopenbaard, nu was ook in de ziel van David en van zijn volk de

rust en vrede teruggekeerd en kon de lofzang in stilheid, in vrede, in gerustheid des gemoeds tot den Heere worden opgezonden.

2) Op Zion stond de tent met de arke des verbonds, En daarom spreekt David hier van dien veelbetekenenden berg, dewijl de lofzang in het nauwste verband stond met de verzoening, die gevonden was. Zion is de zetel der genade, gelijk Sinaï de zetel is der Wet.

3)  De  gelofte  in  het  algemeen  is  de  dank.  Dank  is  de  schuldbrief,  waarin  wij  zeggen: "Ontvangen van God deze en die weldaad, waarvoor wij ons schuldig verklaren naar lijf, goed en leven, tot de terugbetaling toe, dat is in alle eeuwigheid." Want aan terugbetaling aan God is  toch  wel  niet  te  denken;  doch  juist  daarin  ligt  onze  zaligheid,  dat  wij  eeuwig  Gods schuldenaars zijn, dat Hij ons niet loslaat, dat Hij de eigenaar is van ons goed en bloed, ons leven. God beschikt  heden over  dit  en  morgen over iets anders. God stelt  ons tot  Zijne bankiers, en welk een voorrecht is het, Gods schatmeesters te zijn. Wij moeten dus Gode betalen al wat Hij van ons vraagt, al is het ook maar een oort, gelijk Hij van de weduwe in het Evangelie vroeg; maar wij moeten tegelijk het gehele kapitaal voor Hem beschikbaar houden. Eist God al ons goed, trekt Hij een wissel op het leven onzer dierbaren, ja, op ons eigen leven, wij moeten het Hem geven. Nochtans dat zijn ogenblikken, waarin onze knieën knikken en ons hart ons ontzinkt. En God geve ons staande te blijven, Hij geve ons genade, om het liefste zelfs over te geven met bereidwilligheid hoe vele tranen en zuchten het ons ook koste..

3. Gij hoort het gebed 1), dat is de ervaring, die wij op zo heerlijke wijze onlangs gemaakt hebben; tot U zal alle vlees komen2), om bij U hulp te zoeken, daar al wat mens heet, U wel kent, als degene, die rijk zijt over allen, die U aanroepen (Rom. 10: 12).

1) God hoort het gebed, doch Hij is gelijk in alles, ook in de verhoring des gebeds wonderlijk. Meermalen verhoort Hij ons, wanneer wij niet meer aan de verhoring des gebeds denken. Ons gebed zij dan ook een zaaien. God zal op Zijnen tijd den oogst geven. Waar Hij niet verhoort zet Hij het gebed op rente, en geeft Hij ons later het kapitaal met de rente. Het gebed is de schoonste vrucht van den boom des geloofs en de wezenlijkste..

Hoorder  der  gebeden,  dat  is  Jehova’s erenaam,  boven alle afgoden der  Heidenen.  In de gebedsverhoring verheerlijkt God al Zijne deugden en Volmaaktheden, zij is de betoning van Zijne alomtegenwoordigheid, almacht, liefde en trouw. In de gebedsverhoring wordt God het nauwst en het tederst door Zijne kinderen gekend als een getrouw God en een liefhebbend Vader. Gebedsverhoringen zijn voor hen de onderpanden, de voldane wissels, die zij in bange dagen, in het geloof op God getrokken hebben, en hen uit den hemel zijn toegezonden..

2) Elke nood, elke behoefte is een hoewel onbewust komen tot God, een gebed tot Hem den enigen Helper. Volgens Psalm 104: 21. Job 38: 41 en Genesis 21: 17 wachten zelfs alle dieren op God, dat Hij hun hun spijze geve ter hunner tijd; de jonge raven roepen tot Hem en God verhoort den niet biddenden maar schreienden Ismaël..

David belijdt hier God als den Schepper en Onderhouder van alle mensen. In den weg zijner gemene genade zorgt God voor allen en mogen allen tot Hem naderen,  om van Hem de vervulling hunner behoeften te smeken en te verwachten.

4.  Ongerechtige  dingen,  in  ene  menigte,  zodat  wij  ze  niet  kunnen  optellen,  hadden  de overhand over mij 1), zij drukten dikwijls genoeg zo zwaar, dat wij meenden onder den last te zullen  bezwijken;  maar  onze  overtredingen,  die  verzoent  Gij  2),  wanneer  wij  in  onzen zielennood ons berouwvol tot U wenden; dit hebben wij weer onlangs ervaren.

1) David zegt hier niet ons maar mij, dewijl David niet in de eerste plaats aan anderen, en aan anderer zonde denkt, maar aan zijn eigen, en die voor zijn God brengt. Als hij echter straks van verzoening spreekt, dan sluit hij ook de anderen er bij in, dewijl hij ondervindt, dat God niet alleen voor hem, maar ook voor anderen een verzoenend God is.

2)  Het  woord  "verzoenen",  betekent  in  het  oorspronkelijke  niet  enkel  "vergeven",  maar "bedekken." Men bedekt iets door iets anders er op te plaatsen, en dat andere is Christus. Christus in Zijne Godmenselijke persoonlijkheid, in zijn leven, lijden, sterven, opstanding en hemelvaart staat voor God boven de zonde en zo wordt de zonde, die anders bloot zou liggen voor God, door Christus voor Gods ogen bedekt. Wie kan nu echter voor Gods alziende ogen de zonde bedekken, dan God zelf? Daarom is Christus als de Zaligmaker noodzakelijk God. Het   is  wiskunde,  het  kan  niets  anders.  God  ziet  in  den  gelovige,  in  den  Christus toebehorenden  mens  niet  meer  de  zonde  maar  Christus.  Daarom  zei  Luther  zo  schoon: "Christus had gene andere zonde dan ons, en wij hebben gene andere gerechtigheid dan Hem. -Wij zijn gewoon de lijdensgeschiedenis des Heren uit de breiden, en er is niets liefelijker dan bij al de bijzonderheden van dat Godmenselijk lijden voor onze zaligheid langdurig en bij herhaling stil te staan; doch hier hebben wij deze gehele lijdensgeschiedenis saamgetrokken in een enkel woord. Gij ziet, hoe Gods woorden groeien. Dit woordje is door alle eeuwen groter  geworden,  totdat  het  eindelijk  in den  persoon van Christus een volwassen man is geworden. Zo worden al de beloften Gods in de Bank der Schrift gelegd, om op zijn tijd met woeker te kunnen worden teruggeëist..

5. Welgelukzalig is daarom hij, dien Gij verkiest1), dien Gij tot een lid van Uw uitverkoren volk maakt, en dien Gij doet naderen, in Uwe nabijheid laat leven, dat hij wone, zich te huis gevoele in Uwe voorhoven, die rondom Uw heiligdom zijn (Psalm 15: 1; 27: 4; 84: 5); wij zullen verzadigd worden met het goed van Uw huis, met het heilige van Uw paleis 2); met volle teugen mag men daar genieten de volheid van Uwe genade goederen, geestelijke en lichamelijke (Psalm 36: 9. Efeziers 2: 19 vv.).

1) De dichter brengt ook hier alles tot God terug. Het is Gods vrije, verkiezende liefde, het is zijn gunstrijk Welbehagen, dat Hij doet wonen. Niet om den mens, maar om Zichzelfs wil, spreidt Hij Zijn goedheid over Zijn volk uit.

2) Gelijk na de dankoffers heilige maaltijden werden gehouden, zo  wordt  hier het  gehele leven in de gemeenschap met den God des verbonds beschreven als ene verzadiging aan den dis des Heren. (Psalm 23: 5,6; 36: 9)..

6.

II. Vs. 6-9. De gemeente herinnert  zich hierop de wijze, waarop haar gebed is verhoord geworden; zij erkent, ondanks de wonderbare gerechtigheid Gods, die zich daarin openbaart, Hem voor den enigen Helper van alle mensenkinderen op aarde. Zij denkt aan Zijn besturen aan de bewegingen der volken hier beneden, waardoor Hij Zijnen eeuwigen raad volvoert, en na den strijd weer vrede in het land schenkt. Over dit kostbaar kleinood verheugt zij zich met een dankbaar hart.

6. Vreselijke dingen zult Gij, gelijk wij in ons geval gezien hebben (2 Samuel 21: 2), ons in gerechtigheid antwoorden 1), op het gebed om afwending van Uwen toorn, o God onzes heils! Dat zijt Gij, want bij al het vreselijke openbaart Gij U als den enigen Heiland en Helper, o Vertrouwen aller einden der aarde, van allen, die daar wonen, en der verre gelegenen aan de zee!

1) Hij zegt daarmee, dat God Zijn volk antwoordt in wonderen, of in geduchte tekenen, als zei hij: God, Gij verhoort ons altijd, zodat in Uwe wonderbare uitredding Uwe macht even zowel zichtbaar wordt als vroeger, toen onze vaderen uit Egypte togen; want God bewaart Zijne gemeente niet op gewone wijze, maar met vreselijke macht..

7. Dat kan ook alleen een God als Gij, die de bergen vastzet door Zijne kracht, door Zijne kracht  hen  zo  vast  doet  blijven  staan,  omgord  zijnde  met  macht,  waaraan  alles  moet onderworpen zijn.

8. Dat zijt Gij, die het bruisen der  zeeën stilt, het bruisen harer golven, niet alleen in de natuur, maar ook onder de mensen (MATTHEUS. 8: 26. Psalm 89: 10), en daar is onder dat bruisen te verstaan het rumoer, de onstuimigheid der volken 1), gelijk kort geleden dat der Ammonieten onderdrukt is (2 Samuel 10-12).

Oproeren zijn zeer te vrezen. Als het onderste der maatschappij zich naar boven keert, dan is er een rumoer als het bruisen der golven. De duivel blaast in den vlam der hartstochten, en de mensen storten op- en woelen door elkaar als de golven der zee, en wie wil of niet wil, gaat mede; want er is ene zekere dronkenschap, zodat men niet weet, wat men wil, en wat men doet, en het slaat over van den een op den ander, en er zou geen einde aan zijn en onbegrensd voortgaan, indien niet God, die het bruisen der zeeën stilt, ook niet het rumoer der volken stilde.

9. En die op de einden wonen, de meest verwijderde en woeste volken, vrezen voor Uwe tekenen, waardoor Gij toont de Almachtige te zijn. Gij doet de uitgangen des morgens en des avonds juichen 1).

1)  Of,  de  plaatsen,  waar  de  morgen  en  de  avond  opkomt,  doet  gij juichen,  met  andere woorden: het Oosten en het Westen, met betrekking tot hun bewoners. De dichter wil hier zeggen, dat de Heere God overal grote juichensstof geeft. Is het waar, dat God hen, die op de grenzen der aarde wonen, doet vrezen voor Zijne tekenen, het is ook aan de andere zijde waar,

dat Hij hen verheugt en verblijdt door Zijne goedertierenheid en genade. Beide zijden van Gods openbaring  worden in deze verzen verheerlijkt,  zowel Zijne gestrengheid,  als Zijne barmhartigheid.

10.

III. Vs. 10-14. Ten slotte ziet de gemeente, die ongeveer in de lente van het jaar 1032 vóór Christus bij het heiligdom verzameld is, van de eersteling gaven, welke zij gebracht heeft, op het land, dat een rijken oogst belooft. Zij ziet daar overal de sporen van Gods zegenende goedheid op veld en akker, in vlakten en op heuvelen, en zingt het lied der dankbaarheid.

10. Gij bezoekt het land weer, na langen tijd van onvruchtbaarheid (2 Samuel 21: 1), en hebbende het begerig gemaakt in die langdurige droogte, verrijkt Gij het grotelijks, door de vruchten, die Gij groeien laat bij de overvloedigen regen; de rivier Gods, die in de hoogte is, en waaruit de voor Kanaän zo nodige regen (Deuteronomium 11: 11) vloeit, is vol waters 1); het komt er maar op aan, dat goddelijke toorn dien niet toesluit (1 Koningen 17: 1 vv.) maar genade zijne stromen laat vloeien. Wanneer Gij het land alzo bereid hebt 2) door den regen, maakt Gij hunlieder koren gereed, dit kan nu groeien en vruchten dragen.

1) Wanneer de bronnen daar boven geen water geven, zo helpen gene bronnen of rivieren op aarde,   de   laatste   drogen   eindelijk   uit,   wanneer   het   niet   regent.   Gods   geestelijke genadebronnen  hebben  een  overvloed  van  water  der  vertroosting  voor  alle  bedroefde  en treurige zielen, zodat niemand troosteloos behoeft weg te gaan..

Noemt  de  zanger  hier  de  rivier  Gods,  hij  erkent  daarmee  in  gelovigen  eenvoud,  de opperheerschappij van dien God, Wie de hemelen en de aarde zijn, en die alles bestuurt en regeert naar Zijnen wil. In hoger, in overvloediger zin en mate is het in het Koninkrijk der hemelen  waar:  de  rivier  Gods  is  vol  waters.  De  heilfontein,  die  er  ontsprongen  is  op Golgotha’s heuvel is een eeuwige en onmetelijke gerechtigheid, en ook de vele beloften Gods zijn in den Gekruisigde ja en amen.

2) Gij zijt de rechte Bouwer, die het land bebouwd, veel meer en beter dan de landman, die er niets meer aan doet, dan den akker ploegt, echt en zaait en daarna laat liggen. God moet er echter altijd bij zijn met regen en warmte en alles doen, dat het groeie en wel gedije, terwijl de landman ligt en slaapt en niets gedaan heeft, behalve, dat hij het aardrijk toebereidde..

11. Gij maakt zijne opgeploegde aarde dronken; Gij doet ze (den regen) dalen en zijne voren; Gij maakt het week door de druppelen, Gij zegent, wanneer de voorbereiding ten einde is, zijn uitspruitsel, het gewas.

Driemalen wordt de bevochtiging van den grond ter voorbereiding genoemd, en slechts eens die van het  gewas. In westelijk Palestina (in het  oostelijk gedeelte in de streken van het tegenwoordige Haran is het nog enigszins anders) moet, gelijk Dr. Wetstein bericht, de boer driemalen ploegen, voordat hij kan zaaien. Een goed landman laat, na het scheuren van het land in den winter, ploegen in de lente, voor de derde maal in den zomer, en voor de vierde

maal in  den  nazomer.  Wilde  men  in  het  pas  gescheurde  land  zaaien,  zo  ware  het  zaad verloren..

Met deze woorden wijst hij aan, dat de gehele orde der natuur een getuigenis is van Gods vaderlijke liefde jegens ons, omdat Hij zich verwaardigt, Zijn zorg uit te oefenen voor onze dagelijkse levensbehoeften. Doch ook met verscheidene woorden prent hij in het geheugen in, die genade Gods, welke een groot deel der wereld goddeloos en misdadig verdonkert. Want naarmate iemand scherpzinniger is in het waarnemen van de natuurlijke middelen, naarmate blijft  hij  ook  daaraan  hangen,  zodat  hij  tot  God  volstrekt  niet  opklimt.  Wel  moest  het wijsgerig nadenken, hoe nauwkeuriger het de geheimenissen Gods onderzoekt, ons nader tot Hem  brengen,  indien  maar  niet  onze  gevoelloosheid  en  ondankbaarheid  ons  in  den  weg stonden. Maar dewijl men zeer scherp onderzoek doet naar den oorsprong van den regen in de lucht en de elementen, en de ogen en zinnen van God afwendt, is het van behoefte, dat zij er meer toe worden opgewekt..

12. Gij kroont het jaar, opdat het een jaar Uwer goedheid blijke te zijn; en Uwe voetstappen uwe sporen  druipen van vettigheid; overal, waar Gij bij het  bezoeken des lands (vs. 10) wandelt, blijven zegen en voorspoed als sporen achter.

13. Zij bedruipen zelfs de weiden der woestijn 1), die plaatsen der overigens onbebouwde en onbewoonde woestijn, die bij toereikenden regen ten minste goede weiden voor het vee geven (Job 38: 26 vv.); en de heuvelen,  die eerst  kaal en treurig stonden,  zijn  aangegord  met verheuging, zij zijn opgetooid met schoon en fris groen.

1) Of, en beter, de weiden der woestijn druipen. In het tweede gedeelte wordt dan ook van de heuvelen gezegd, dat zij aangegord zijn met verheuging. Zo wordt dan ook in het eerste gedeelte van de steppen gesproken, dat zij druipen, fris en groen zijn, druipen van vettigheid. Heerlijk  schoon  tekent  de  dichter  hier  den  veranderden  toestand,  dien  het  aardrijk  heeft ondergaan. Het is alsof hij degene, die hem hoort, wil doen zien en doen horen, hoe de regen ruist en hoe het koren wast en groeit. Het is dan ook niet te verwonderen, dat hij aan het slot zegt: zij juichen, ook zingen zij, in den zin van ons, alles juicht, alles zingt. Wegzinkende onder de goedertierenheid Gods is het hem behoefte, om zijn blijde harte lucht te geven en om de genade Gods op het hoogste te verheerlijken.

14. De velden zijn bekleed met kudden, die duur rijkelijk voedsel vinden, en de dalen zijn bedekt met koren, waarin zij zich als in een vrolijk gewaad hebben gestoken; Zij, de mensen die dit mogen aanschouwen juichen, ook zingen zij.

1) God geeft ook feesten, feesten der natuur, feesten voor ieder jaargetijde, onder welke het feest van den oogst het schoonste is, omdat daarin de mensen het meest hun vreugde betonen en juichend zingen. Mocht hun oogst, gejuich en gezang maar altijd zijn als dat van David in dezen Psalm; want wat betekent alle verheerlijking, wanneer God niet verheerlijkt wordt?.

PSALM 66.

LOFZANG OVER GODS WONDERBARE WERKEN.

1. Een lied, een Psalm (1 Kronieken 25: 31 ), voor den opperzangmeester (Ps 4: 1).

Bij den vorigen Psalm vonden wij gene aanleiding om van het opschrift af te wijken, en de geschiedkundige aanleiding te zoeken in den tijd van nieuwen bloei en heerlijken wasdom, die onder Hizkia’s regering na de nederlaag van het Assyrische leger voor het rijk van Juda, ook wat de vruchtbaarheid van den grond betreft, gezien werd. Bij dezen Psalm verenigen wij ons met vol vertrouwen met die uitleggers, die dezen voor een gelijktijdigen met Psalm 46 houden,  en  in  de  eerste  plaats  daarin  een  danklied  van  het  gehele  volk  zien,  (vs.  2-12) vervolgens  van  enen  bijzonder  gezegenden  koning  (vs.  13-20),  voor  de  redding  uit  den Assyrischen nood (2 Koningen 18: 13-19: 39).

I.  Vs.  2-4.  Dadelijk  bij het  begin  spreekt  zich  het  gevoel uit  dat  de  harten  der  bij het heiligdom verzamelde gemeente hoofdzakelijk gevoelt; het is gejubel, en wel een zo groot, dat de gehele wereld tot deelneming daaraan opgeroepen wordt.

Juicht Gode, gij ganse aarde 1).

1) De heilige kerk door de gehele wereld is hier opgeroepen om hare stem tot dankzegging te verheffen, om dien naam te verheerlijken, die boven elken naam is, om den lof van Jezus groot te maken, beide door woord en daad, opdat de anderen ook mogen opgewekt worden Hem eveneens te roemen..

In ‘t Latijn: Jubilate Deo, omnis terra. Naar dit begin heeft de derde Zondag na Pinksteren zijnen naam. Reeds in de Septuaginta en vervolgens in de Griekse kerk, heet de Psalm qalmov anastasewv (opstandingspsalm) met het oog op vs. 12..

Onder den overstelpenden indruk van ‘s Heren grote en luisterrijke daden, roepen zij de ganse aarde op, om Gode de ere Zijns naams te geven en de ere van Zijn lof met Psalmen te prijzen. ‘s Heren grote en vreselijke werken zijn ene openbaring van Zijn heerlijke Naam, ook de Heidenen tot aan de einden der aarde. Wat de Heere aan Israël, zijn volk doet, dat doet Hij ook, opdat Zijn naam verhoogd zou worden op de ganse aarde. En het Israël van Hizkia’s dagen vertrouwt dat aangezicht Gods en roept daarom nog eenmaal (vs. 8): Looft, gij volken! onzen God, en laat horen de stem Zijns roems..

2. Psalmzingt  de eer Zijn naams, geeft  Hem de  eer, die Hem wegens Zijne grote daden toekomt; geeft eer Zijnen lof (Psalm 29: 1 vv.).

3. Zegt tot God, eert Hem met deze woorden: Hoe vreselijk (Psalm 65: 6) zijt Gij in Uwe werken!  Om  de  grootheid  Uwer  sterkte  zullen  zich  Uwe  vijanden  geveinsdelijk  aan  U onderwerpen 1); zij kunnen niets tegen U, maar moeten hoe onwillig ook, onder Uwe almacht bukken  (Psalm  18:  45);  zo   groot   is  hun  vreze  dat   zij  huichelend  den  schijn  van gehoorzaamheid aannemen.

1) Israël meer hier de Hoogheid Gods zo breed mogelijk uit. Het erkent en verheerlijkt hier de door  niets  te  stuiten  Almacht  Gods.  Zo  heerlijk  openbaart  zich  God  en  zal  God  Zijne Majesteit openbaren, dat de vijanden moeten bukken, al is het dan ook geveinsdelijk, tegen wil en dank. Dit is geheel in overeenstemming met de geschiedenis van vroeger, dit is profetie van hetgeen in latere eeuwen zal geschieden. De dichter is hier in waarheid Profeet. Want, ja, eenmaal heeft Farao voor Jehova gebukt. Assyrië’s koning is voor de tekenen Zijner Majesteit op de vlucht geslagen. Straks zal Kores zich als knecht des Heren openbaren en eenmaal als de tijd vervuld is, zal het lied gehoord worden: De koninkrijken zijn geworden onzes Gods en van Zijnen Christus. Vrijwillig of gedwongen, eenmaal zullen allen buigen of bukken voor den hogen God.

4. De ganse aarde, die door de hulp aan David’s stad mede tot rust  komt  (Ps 46: 10 ), aanbidde U met vrijwillige hulde, en psalmzinge U, zij psalmzinge Uwen naam. Sela. (Psalm 3: 3)

5.

II. Vs. 5-7. Van de wondervolle daad Gods die onlangs geschiedde (vs. 3) wendt zich het oog der gemeente tot die grote daad in ‘t verledene, in welke zich de tegenwoordige als in haar voorbeeld afspiegelt tot de geschiedenis van het droog worden der Schelfzee, in den tijd der verlossing uit Egypte en aan den Jordaan ten tijde van den intocht in Kanaän. Uit hetgeen vroeger   zowel   als   nu   geschied   was,   wordt   het   besluit   getrokken,   dat   de   gehele wereldgeschiedenis onder de leiding van Gods almachtige hand staat, tegen wie gene macht ter wereld iets vermag.

5. Komt, gij, die het bewijs van Gods macht en grootheid wilt aanschouwen, en ziet Gods daden: Hij is vreselijk van werking aan de mensen-kinderen, tot verwondering ook dergenen, wie Hij ten goede iets doet.

6. Gij hebt die bewijzen voor u in de gebeurtenis van het ogenblik (Psalm 46: 9), en gij hebt het in de grootse geschiedenissen uit den vroegeren tijd. Hij heeft de zee, toen zij uit Egypte uittrokken (Exodus 14: 21 vv.), veranderd in het droge; zij zijn te voet doorgegaan door de rivier bij den intocht in Kanaän (Jozua 3: 14 vv.), daar hebben wij ons in Hem verblijd, wij Israëlieten waren toen gezegend en in God verheugd.

De zanger spreekt van het doorgaan door de Rode zee en den Jordaan niet als van iets, dat verleden, tot een bepaald tijdstip beperkt is, maar als op iets, dat naar zijn wezen door alle tijden voortduurt. Gods leiding van Zijn volk is een bestendig uitdrogen van zee en Jordaan, en de vreugde over Zijne grote daden verkrijgt steeds nieuwe stof..

7. Hij heerst, deze is de ervaring, die zo heerlijk is bevestigd en onze stof tot vreugde is, Hij heerst eeuwiglijk met Zijne macht, alle heerschappij van de machten der wereld, hoe sterk ook, is daarom slechts een schijn, voor een ogenblik a); Zijne ogen houden wacht van den hemel als van een wachttoren, over de heidenen 1), onafgebroken ziet Hij op hen, dat zij de palen niet te buiten gaan, die Hij hun gesteld heeft. Laat de afvalligen, de weerspannelingen,

die zich niet tot U keren, maar in overmoed zich op eigene macht verheffen, niet verhoogd worden, hun trotse plannen niet bereiken; laat hen tot den val komen. Sela (Psalm 3: 3).

a) 2 Kronieken 16: 9. Job 28: 24. Psalm 33: 13.

1) Ofschoon Hij onder de Wet eigenlijk de zetel Zijne, heerschappij gevestigd had in Judea, heeft  echter  Zijne  Voorzienigheid  zich  over  den  gehelen  aardbodem  uitgestrekt.  En  het bijzonder gunstbewijs, waarmee Hij de kinderen van Abraham had begiftigd, uit kracht van het verbond, verhinderde Hem niet, om ook Zijn blik uit te strekken tot de Heidenen om ben te verzorgen en te voeden. Hij bevestigt, dat die heidenen voorwerpen zijn van Gods zorg, dewijl Hij ook daarom de  straffen uitoefent. om hun misdaden en zonden. Zo  erkent  de Profeet van wege de uitkomst, dat geen deel van het menselijk geslacht door God wordt verwaarloosd, omdat  Hij de goddelozen neersmijt.  Ofschoon nu er veel verwarring in de wereld is, nooit toch doet Hij Zijne oordelen zó geheim blijven, of enig bewijs er van, en wel de  genoeg  in  het  oog  vallende,  stelt  Hij  voor  ogen  van  den  zienden  en  oplettenden beschouwer..

Het schijnt wel, wanneer de scharen van veroveraars daar heen gaan, alsof alles zonder God ging; maar de Psalmist zingt tot vertroosting der gemeente: "Zijne ogen houden wacht over de heidenen," en...Hij heerst eeuwig met Zijne macht." Dat men ook weet, dat niemand op aarde macht heeft, dan aan wie Hij ze gegeven heeft en dat men ze daarom ook slechts zo lang zal hebben, als Hij ze wil laten behouden..

De algemene aanbidding, die aan Christus zal gegeven worden, zal Hem in de laatste dagen gegeven worden, wanneer Hij koning zal zijn over de gehele aarde, en Zijn naam, godsdienst en  verheerlijking  één.  (Zach.  14:  9,  16.  Openbaring  15:  4).  De  persoon,  het  werk  het koningschap, de genade en de heerlijkheid van Christus zal het onderwerp van hun zangen zijn..

8.

III. Vs. 8-12. Onder herhaalde opwekking tot de volken, om in Israël’s Gloria of loflied te delen, treedt de gemeente het voorwerp van haar jubelen steeds neer, hare zielen zijn van den dood tot het leven gered, hare voeten bewaard gebleven, om te wankelen tot vallens toe, hare angsten en noden hebben tot hare loutering gediend, en een heerlijk einde gehad.

8. Looft, gij volken! onzen God; en laat horen de stem Zijns roems (vs. 1 vv.).

9. Die onze zielen op nieuw in het leven stelt, door ze te redden uit doodsgevaar, (Psalm 30: 4) en niet toelaat, dat onze voet wankele, zodat wij zouden vallen, om niet weer op te staan.

10. Want Gij hebt ons beproefd, o God! door velerlei noden ons geloof beproefd, gelijk men het metaal door vuur beproeft (Zach. 13: 9. 1 Petrus 1: 7); Gij hebt ons in den smeltoven geworpen en ons gelouterd, gelijk men het zilver loutert, dat een lang voortgezet zuiveren van alle slijk nodig heeft (Psalm 12: 7. Jes. 1: 25; 48: 10).

11. Gij had ons in het net gebracht, zodat geen uitweg meer scheen overgebleven te zijn, om ooit weer tot vrijheid te komen; Gij had enen engen band om onze lenden gelegd, zodat alle krachten verlamd waren (2 Koningen 19: 3).

12. Gij had den mens, die in zijn grootsprekend, godlasterend optreden zich aanstelde, alsof hij de alvermogende bestuurder der wereld was (Jes. 36: 4 vv.; 37: 10 vv.), hoewel hij niets dan een ellendig sterveling is, aan wie gij spoedig een einde maakt (Psalm 9: 20 vv.; 10: 18. 9.19 10.18 Jes. 51: 12), Gij had hem op ons hoofd 1) doen rijden (Psalm 129: 3. Jes. 51: 23), zodat de hoeven hunner paarden en de raderen hunner wagens ons dreigden te verpletteren; wij  waren  in  het  vuur  en  in  het  water  gekomen,  zodat  wij  van  meer  dan  ene  zijde  in doodsgevaar waren (Jes. 43: 2), maar Gij hebt  U zelven betoond die God te zijn, wiens rechterhand met een ruk alles kan veranderen (Psalm 77: 11 77.10), en ons uitgevoerd in ene overvloeiende verversing, ons uitgevoerd in ruimte en overvloed.

1) Aan de diepste vernedering en wreedste vertreding zijn zij onderworpen geweest. Het hoofd is het sieraad, het edelste deel, waardoor ‘s mensen hoogheid en heerschappij wordt aangewezen, en hierover had de vijand gereden, als over een weg. Hij had Israël’s macht en aanzien vernederd tot de aarde toe, en zegevierend, als waren zij slaven, over hen geheerst. Maar de Heere had de kracht des vuurs van hen uitgedoofd, en de wateren niet over hun hoofd doen gaan, hen ter goeder ure uitgevoerd, en dat met ene overvloeiende verversing, zodat  zij niet als ter nauwernood, maar met rust en blijdschap met vreugde en lof waren uitgevoerd..

De slotsom is, wanneer God de Zijnen door tijdelijke straffen hard kastijdt, zo geeft Hij toch altijd een gelukkiger en veiligen uitgang..

Het slotwoord van het vers, betekent: "maar Gij hebt ons uitgevoerd tot een rijkelijken drank, (Psalm 23: 5) tot ene overvloeiende verversing," dat  is tot ene buitengewone vervaart; de Septuaginta, Vulgata en Luther vertalen daarentegen, alsof er in den tekst stond "Gij hebt ons uitgevoerd tot verfrissing. (Exodus 8: 15)..

Vele duizenden vrome Israëlieten in het Oude Testament en vele duizenden Christenen in het Nieuwe zijn uit zulke noden lichamelijk gered; vele duizenden hebben echter ook hun leven moeten laten, welke God, de Almachtige evenzeer uitgevoerd en verkwikt heeft naar hun ziel, zoals de vrome Babylas gezegd heeft, toen hij ter dood geleid werd. (Psalm 116: 7). "Wees na tevreden, mijne ziel! de Heere doet U goed.".

De verdrukkingen der Kerk zullen zeker goed eindigen. Door verschillende droefenissen en moeiten ontsnapt de slaaf van den satan aan zijn juk, en verkrijgt hij vreugde en blijdschap in het geloven; door vele verdrukkingen moet de gelovige ingaan in het koninkrijk van God. God brengt Zijn volk in smart, opdat hun Vertroostingen daarna te zoeter mogen wezen, en dat hun droefheid de vreedzame vruchten der  gerechtigheid voortbrenge, die de geringste plaats in de wereld tot ene plaats des rijkdoms maakt..

13.

IV. Vs. 13-15. In de plaats der gemeente neemt nu een uit haar midden het woord, die in rijke en heerlijke offeranden den Heere zijne gelofte betaalt, die hij Hem in den tijd van nood deed. Deze is zonder twijfel de koning Hizkia, die, gelijk  hij in de geschiedenis, die aan dezen Psalm ten grondslag ligt, als het ware als de ziel, als de concentratie van het gelovig deel der gemeente verschijnt, (Vergelijk 2 Koningen 19: 1 vv.) zo ook hier zijn godsdienstig bestaan in zich verenigt. Gelijk hij in Jes. 38: 9 vv. als Psalmdichter optreedt, zo heeft hij wellicht ook dezen Psalm voor de gemeente vervaardigd, en daarin, volgens David’s voorbeeld (Psalm 20 en 21), zich met haar één lichaam, welks hoofd hij was, gevoeld.

13. Ik zal, ten dank voor deze Uwe heerlijke redding en troostvolle verkwikking (vs. 12), met brandoffers  in  Uw  huis  gaan,  gelijk  alle  gelovigen  dit  gedaan  hebben  na  Uwe  grote betoningen van genade (1 Koningen 8: 62 vv.); ik zal U in die offeranden (Psalm 65: 2 65.1) mijne geloften betalen.

De offerande van den dood van Christus heeft de aanbiedingen der wet, met welke de oude gelovigen uitwendig hun dankbaarheid uitdrukten, te niet gedaan; wij moeten voortdurend de offeranden van lof en dank brengen, onze lichamen en zielen tot ene levende offerande aan den  Heere  brengende,  en  goed  doende,  waar  wij  gelegenheid  hebben.  Wij  moeten  in  ‘t bijzonder openbaren aan degenen, die God vrezen, wat Hij heeft gedaan voor onze zielen, en hoe Hij heeft  gehoord en geantwoord op  onze gebeden,  hen  dringende zich met  ons te verenigen in gebed en lof; dit zal ons hij vernieuwing vertroosten, en tot Gods roem zijn..

14. Ik zal mij met gene mindere gaven tevreden stellen, maar volkomen de geloften geven, die mijne  lippen  hebben  geuit  (Genesis  28:  20.  Richteren  11:  35),  en  mijn  mond  heeft uitgesproken, als mij bang was (Jes. 37: 3, 15 vv.).

15. Brandoffers benevens offerrook van mergbeesten, van vette lammeren zal ik U offeren, met rookwerk, offeranden van rammen; ik zal runderen met jonge bokken 1) bereiden. Sela. (vgl. Psalm 20: 4 ).

1) De jonge geitenbok wordt nooit als brandofferdier genoemd, doch wel als dankofferdier voor de stamvorsten. Waarschijnlijk wijst die wet op de dankoffers, die nevens de brandoffers zullen aangeboden worden..

16.

V. Vs. 16-20. Tot besluit van het juist gebrachte offer en slotte van den Palm, verplaatst de zanger de gemeente in die bange uren, toen het biddende en zuchtende voor den Heere lag, om het dreigend gevaar van zijn volk en van de heilige stad af te wenden, maar ook van de verhoring,  voordat  zij  gezien  werd,  verzekerd  werd.  Deze  verhoring  is  hem  ten  dele geworden, omdat hij niet tot diegenen behoort, die zich onrecht in hun hart voornemen, en daarom met hun gebed door God worden verworpen en door Zijne goedheid verlaten. Terwijl hij dit in ‘t bijzonder aanwijst, staat hij ook als afgezonderd van de grote menigte des volks, tot welke juist in Hizkia’s tijd het woord in Jes. 1: 15 gezegd is.

16. Komt, hoort toe, o allen gij, die God vreest 1) (vs. 5), en ik zal vertellen, wat Hij aan mijne ziele gedaan heeft.

1) Hizkia roept de godvrezenden op, niet allen hij geeft Gods hoogste daden niet over aan den spot.  De natuurlijke mens begrijpt  de dingen van Gods Geest  niet,  waarom ze hem dan verhaald?.

Dat hij alle vromen oproept, daarmee leert hij, dat het niet genoeg is Gode dankbaar te zijn, tenzij men door het verlangen bezield wordt, om de weldaden openlijk bekend te maken, niet slechts om allen op te wekken, Hem als uit een mond te prijzen,  maar ook om door de bewijzen Zijner genade bezield te worden tot geloof en hope. Dat hij nu zijn verhaal bestemt alleen voor de vereerders Gods, dit is duidelijk, dewijl zij alleen geschikte hoorders zijn..

17. Ik riep tot Hem met mijnen mond, niet slechts inwendig, maar luide en met aandrang (2 Koningen 19: 14-19), en Hij werd verhoogd onder, mijne lofzang was op mijne tong; het gebed was nog op mijne lippen, toen mijn loflied reeds mocht beginnen; want God verzekerde mij van Zijne hulp en deed mij vertrouwen, zodat ik aanstonds danken kon. (Psalm 10: 7; 34: 5 vv. Jes. 65: 24. 2 Koningen 19: 20-34).

De dichter wil hiermede zeggen, dat gebed en verhoring onmiddellijk op elkaar volgden, dat hij nauwelijks zijne handen uitgebreid had voor den Heere, of ook verloste Hij hem van zijne vijanden.  Wij weten uit  de  geschiedenis,  dat  op  Hizkia’s gebed de Heere een Engel des verderfs in het  leger  der  Assyriërs zond,  zodat  de koning  van Juda daarin op  Goddelijk verrassende wijze de verhoring aan zijn gebed mocht zien.

18. Door deze zo spoedige verhoring heeft God mij een teken van zijn genadig welgevallen gegeven; want had ik naar ongerechtigheid met mijn hart gezien, ware in mijn hart lust tot zonde geweest, in plaats van berouw en droefheid over mijne zonde en ellende, de Heere zou niet gehoord hebben, daar Hij toch de zondaars niet hoort (Joh. 9: 31. Spreuken 15: 29).

Wij kunnen geen deel hebben aan geestelijke voorrechten indien wij de liefde tot onrecht in onze harten behouden, al is het ook dat wij de grove openbaring daarvan terughouden. Indien iemand die zegt godvruchtig te zijn, de zonde voor een welkom bezoeker houdt; indien hij haar  met  blijdschap  toelaat  in  de  gedachten  en  verlangens  van  zijn  hart,  zich  in  haar verheugende en niet van haar willende scheiden, die is een huichelaar; de Heere hoort de gebeden van geveinsden niet. De zonde in het  hart opgemerkt zal zeker den troost en de verhoring des gebeds verhinderen, want de offerande van den goddeloze is een gruwel voor den Heere.  Maar  indien het  gevoel van de zonde des harten ons onrust  veroorzaakt,  en verlangen  naar  verlossing  van  haar,  indien  zij  ons  is  als  de  tegenwoordigheid  van  een indringer; indien wij over haar klagen en ons niet met  haar  kunnen verenigen, dat is een bewijs van oprechtheid. En indien wij bidden in eenvoudigheid en oprechtheid, zo zal God onze gebeden beantwoorden. Dit zal ons een getuigenis zijn, dat ons gevoel van Gods liefde voor ons vermeerdert, en onze dankbaarheid opwekt jegens Hem, die Zich niet van ons gebed afkeerde, noch Zijne genade van ons wegnam. (vs 20)..

19. Maar nu kan ik het weer met wol vertrouwen (2 Koningen 18: 5; 19: 19; 20: 3) geldigen, dat ik behoor tot ‘s Heren volk; zeker Hij is mijn God, want Hij heeft gehoord; Hij heeft gemerkt op de stem mijns gebeds 1).

1)  Hizkia  wil  hier  niet  zijne  vroomheid  en  godsvrucht  aanduiden  als  oorzaak  van  de gebedsverhoring, maar wel wijst hij er op in zijne woorden, dat de Heere eert, die Hem eren, dat de Heere God in den weg van kinderlijke gehoorzaamheid en van vreze voor Zijn Naam met Zijne zegeningen bezoeken wil. Hizkia schrijft met dit alles, de heerlijke uitkomst enkel en alleen aan de genade Gods toe-

20. Geloofd Zij God, die mijn gebed niet heeft afgewend, als iets, dat Hij niet wilde horen, noch Zijne goedertierenheid van mij, als iets, dat mijn deel niet mocht zijn.

Gebed en genade staan tot elkaar als het geroep en de echo; wanneer God van iemand diens gebeden Zijne genade wegdoet, zo beveelt Hij hem te zwijgen en ontzegt Hij hem verhoring. De dichter prijst echter God, dat Hij hem noch de vreugde des gebeds, noch de betoning Zijner  genade  onttrokken  heeft.  In  dezen  zin  maakt  Augustinus  hierbij  de  praktische opmerking: Cum videris non a te amotam deprecationem tuam, securus esto, quia non est a te amota misericordia ejus: wanneer gij ziet, dat uw gebed niet van u weggenomen is, zo kunt gij gerust zijn, want Zijne goedheid is ook niet van u weggegaan..

Hij eindigt het lied met dankzegging, waarvan hij ook is uitgegaan, en voegt er de reden bij, waarom  hij  verhoring  gevonden  heeft:  "God  heeft  namelijk  zijn  gebed,  niet  van  Zich gekeerd," als achtte Hij hem der hulpe niet waardig, als keerde Hij hem den rug toe; en van waar dit gekomen zij, zegt hij, want niets dan Zijne vrije genade verzoent Hem met ons en maakt onze gebeden verhoorbaar..

PSALM 67.

DANKZEGGING VOOR GODS GENADIGEN ZEGEN.

1. Een Psalm, een lied (Psalm 66: 1), voor den opperzangmeester (Psalm 4: 1) op de Neginôth (1 Kronieken 25: 31 ).

2.

Met den vorigen Psalm staat deze in verband door de gedachte dat Gods zegen over Israël eens alle volken der aarde tot Hem lokken zal. Daar echter de zegen, dien de Heere zo even aan Zijn volk wedergegeven heeft, en waardoor hij het tot gebed en dankzegging opgewekt heeft, geen ander is dan de, gelijk het schijnt, reeds ingeoogste zegen van den landbouw, sluit de Psalm zich aan den voorlaatsten (Psalm 65)  aan,  waar  de nog op  de velden staande opbrengst het onderwerp van den lof voor goddelijke genade en zegen was.

I. Vs. 2 en 3. Het lied begint met woorden van den priesterzegen in Numeri 6: 24 vv.; het laat na dezen echo  van den heiligsten en heerlijksten zegen, dien de gemeente zich biddende-

toeëigent, eerst de muziek invallen, om daarna het doel van alle zegeningen Gods aan Zijn volk aan te wijzen; dit is geen ander, dan ene steeds verdere ontvouwing van Gods gedachten tot zaligheid en een intrekken van alle geslachten op aarde in Israëls zegen.

2. God Zij ons genadig 1) (Psalm 56: 2; 57: 2), en zegene ons in ieder opzicht, geestelijk en lichamelijk; Hij doe Zijn aanschijn in allerlei betoningen van genade en van zegen (Psalm 4: 7; 31: 17) aan ons lichten, en dit Zijn lichtgevend aangezicht met ons gaan op al onze wegen. Sela. (Psalm 3: 3).

1) Israël is hier in de voorhoven des Heren. Het volk heeft den Priester den zegen horen uitspreken en nu is deze Psalms inzonderheid de aanvang, de echo des geloofs op dien zegen. Gelovig eigent Israël zich toe, wat de Priester heeft uitgesproken.

3. Opdat (liever: Dat) men de aarde Uwen weg kennen, onder alle heidenen Uw heil.

De zegen Numeri 6: 24 vv. gaat in dit vers tot ene bede over.

De profeet wenst, dat Gods gunst aan het uitverkoren volk zichtbaar worde, opdat zij door hunnen glans de heidenen tot de gemeenschap aan diezelfde hoop leiden..

Hoe rijker in genade de Heere Zich aan de gemeente betoont, des te verder en te rijker in gevolgen gaat van haar de verkondiging van God over de gehele aarde uit; men kent dan Zijnen weg dat is de voortgaande tenuitvoerlegging van Zijn raadsbesluit, en den inhoud van dat raadsbesluit, namelijk het heil, dat hij bedoelt, niet alleen dat van Israël, maar van de gehele mensheid..

4.

II. Vs. 4 en 5. Dadelijk hierop verplaatst zich het lied bij het vooraf aangewezen doel van Gods wegen met Zijn volk, als ware het reeds bereikt, hij ziet hoe de in Gods rijk ingegane volken te zamen met Israël als hunnen God Hem aanbidden en zich verheugen over Zijne rechtvaardige en genadige regering.

4. De volken zullen U, o God loven, de volken al te maal zullen U loven, wanneer zij zich aan Uwe heerschappij zullen hebben onderworpen. (Jes. 2: 2 vv.).

5. De natiën zullen zich verblijden en juichen, omdat Gij hen, de volken, zult richten, gelijk in Psalm 72: 12 vv. Jes. 11: 3 vv. beschreven is, in rechtmatigheid; en de natiën op de aarde, die zult Gij leiden, als haar God en Heiland (Psalm 31: 4. Jes. 58: 11). Sela. (Psalm 3: 3).

Dadelijk na de bede om zegen volgt reeds de profetie van zegen; met een profetischen blik ziet reeds de Psalmist de volken der toekomst vol lof en dank, vol vreugde en juichend in het zalig genot van den goddelijken zegen en in de wegen van ‘s Heren genade ingaan. Dat dit de zin van het richten in rechtmatigheid moet zijn blijkt niet alleen uit de parallelle uitdrukking van het "leiden" als door een herder van de natiën, maar ook noodzakelijk uit de zaak zelf;

met de naakte, scherpe gerechtigheid verkrijgt de Heere gene ziel zó, dat zij hem juichend aanhangt, wel echter wint hij door de prediking van zegen en door de zachtmoedige, genadige wijze, waarop Hij regeert, leidt en bestuurt, bij alle daarvoor vatbare zielen aan het einde de overwinning. Het is dus die zachtmoedige gerechtigheid, van welke in Psalm 45: 6 en Psalm 18: 36 gesproken is, die de volken beweegt, het hart vrijwillig te geven tot lof van Gods heerlijke genade..

Zeker hebben wij hier een profetie van hetgeen eenmaal geschieden zou. Voor den profeet bestaat er geen tijd. Hij ziet tot in de verre toekomst. En wat ziet hij? Israël en de volken verzameld onder één koning. Niet Israël alleen, maar ook de volken zullen onder den staf van den goeden Herder doorgaan. Hij, de Heere, zal hen leiden, niet ten oordeel, maar om over hen Zijne genaderijke zegeningen uit te spreiden.

6.

III. Vs. 6-8. Nog eens komt het lied op de bekering der heidenen terug, waarvan het in de vorige afdeling zong. Daarop wijst het met een kort woord op den zegen, in welken Israël zich nu beroemen mag als uit Gods hand ontvangen, en, terwijl hij daarin een onderpand van verderen zegen ziet, vestigt het daarmee de hoop op den tijd, wanneer Israël’s God door alle einde der aarde gevreesd wordt.

6. De volken zullen U, O God! loven; de volken, al te maal, zullen U loven (vs. 4).

7. De aarde geeft (gaf) haar gewas 1) in rijken overvloed op de velden en in de tuinen; God, onze God zal ons zegenen, gelijk hij het in dezen zegen des oogstes gedaan heeft.

1) Dit woord verstonden de kerkvaders meestal Messiaans, in den zin: het land Kanaän, dat de Heere zo bijzonder boven alle landen voorgetrokken heeft, dat hij het aan het volk van Zijn eigendom ter bezitting gegeven heeft, heeft zijn rechtvaardig gewas (Jes. 4: 2; 45: 8 in den persoon van den Messias voortgebracht. Dit is ten minste zeker, dat bede en verwachting van den Psalm eerst in Christus tot volkomen vervulling gekomen zijn.

Het verwondere ons niet dit vers te vinden, waar het lied handelt over de toebrenging der heidenen; de oogst van de vruchten des velds wijst op den oogst der zielen; gelijk de Heere Jezus meermalen op de opbrengst der akkers wees; het toebrengen der Samaritanen was de spijze des Heren, en Israël’s oogstfeest, het Pinksterfeest, is werkelijk het feest geworden, waarop de oogst van vele volken is aangevangen..

8. God zal ons zegenen, wij herhalen het, en alle einden der aarde zullen Hem vrezen.

Men moet vasthouden, dat God, zo dikwijls Hij dat oude volk met Zijne weldaden begiftigde enen fakkel aanstak voor de gehele wereld, om de heidenen te bewegen, dat zij Hem zouden zoeken..

De Psalm bevat, afgezien van het opschrift, zeven verzen; tweemaal drie verzen elk uit twee delen bestaande (vs. 2-4, vs. 6-8) hebben een vers van drie delen in het midden. Deze Psalm heet bij enigen der ouden het Oud-Testamentische "Onze Vader."

Indien er in de Heilige Schrift niets gesproken ware over de bekering der Heidenen, zouden wij kunnen denken, dat het te vergeefs ware een zo hopeloos werk te ondernemen. Maar wanneer wij zien hoe aanhoudend dit onderwerp in de Schriften behandeld, en met welk ene zekerheid het verklaard is, mogen wij gene moeilijkheden gaan optellen, daar met God alle dingen mogelijk zijn. Wij mogen bezig  zijn in het  zendingswerk, verzekerd dat  God Zijn eigen werk zal volbrengen en onze pogingen met goeden uitslag zal bekronen. En zouden wij achterblijven om de heidenen deelgenoten te maken van de kennis, met welke wij gezegend zijn, en van de zaligheid waarin wij ons beroemen? Het is duidelijk, dat zij niet kunnen leren, tenzij zij onderwezen zijn; hoe zullen zij horen, indien niemand het hun predikt. Laat dan gene moeilijkheid ons afschrikken, maar laat ons voortgaan in de kracht des Heren en op Hem zien, dat Hij bij het woord Zijnen Heiligen Geest geve; dan mogen wij vertrouwen, dat het koninkrijk van Satan zal verwoest worden, en het beloofde koninkrijk van onzen Verlosser op zijne puinhopen zal worden gesticht..

Zo is dan deze Psalm een oogstlied maar tegelijk een Oud-Testamentisch Zendingslied, dat van Israël’s verwachting in den Messias getuigt en van zijn verlangen naar de volkomenheid van  de  heerschappij  van  den  Messias  over  alle  volken.  Wij  vinden  hier  niets  van  die hoogmoedige bekrompenheid en uitsluitingsgeest van het latere Jodendom, zoals wij die in de dagen van onzen Heere bij dit volk aantreffen..

PSALM 68.

VOORSPELLING VAN CHRISTUS VERHOGING EN HARE HEERLIJKE KRACHT.

1. Een Psalm, een lied (Psalm 66: 1) van David, voor den opperzangmeester. (Psalm 4: 1).

2.

Begon het vorige lied met ene herhaling van de zegen, die in Numeri 6: 24 vv. Aäron en zijnen zonen in den mond wordt gelegd, deze Psalm begint met ene herhaling der woorden, waarmee  in  Numeri  10:  35  bij  het  ontbreken  van  het  Israëlitische  leger  Jehova  wordt opgeroepen, om zijn volk voor te gaan en Zijne vijanden te vernietigen. Met dit begin neemt deze Psalm weer op, wat aan het slot van den 21sten gezegd werd. Hij is, gelijk wij in de inleiding tot laatstgenoemden Psalm reeds hebben opgemerkt, door David gedicht, vóór de eigenlijk viering van de overwinning, nadat hij het ten einde brengen van den Ammonietisch-Assyrischen oorlog (2 Samuel 12: 31 ), naar zijn huis was teruggekeerd.

I. Vs. 2-7. De Arke des verbonds heeft als het ware den veldtocht tegen de Ammonietische hoofdstad Rabba meegemaakt (2 Samuel 11: 11); zij wordt in ene feestelijke profetie naar den berg Zion tot  de voor haar bestemde tent, naast  het  paleis van David (2 Samuel 6:  17) teruggebracht.  Terwijl zij door  de haar  dragende priesters en Levieten wordt  opgeheven,

verheft zich uit hunnen mond de uitspraak, die voor zulk ene gelegenheid is voorgeschreven. De  inhoud  daarvan  was  op  nieuw  aan  de  overwonnen  volken  bevestigd,  maar  zou  nog dikwijls moeten bevestigd worden, voordat alle vijanden van het Godsrijk overwinnen en alle goddelozen omgekomen waren. De feestelijke optocht  stelt  zich daarop in beweging.  Nu klinkt de opwekking tot lof van Hem, wiens genadige tegenwoordigheid in Israël aan de arke des verbonds als Zijnen aardsen troon verbonden is. Hij wordt voornamelijk als Helper uit alle ellende geprezen.

2. God zal opstaan, of God staat op, Zijne vijanden zullen of mogen verstrooid worden, en Zijne haters zullen van Zijn aangezicht vlieden.

1) Deze woorden zijn door Mozes uitgesproken om telkens gebruikt te worden, wanneer de arke naar ene andere plaats gevoerd werd, vgl. Numeri 10: 35.

Wat eens de priesters zongen, toen zij ten tijde van Mozes de arke ophieven, dat is ook nu bevestigd,  dat  is  het  thema,  dat  in  de  geschiedenis  van  het  Godsrijk  gedurig  voorkomt, gewijzigd naar de omstandigheden, totdat eens het oordeel der wereld alle vroegere oordelen Gods in zich opneemt en volkomen maakt..

Als God met Zijn volk uittrekt, dan moge het eerst in de woestijn gaan, maar het doel, het beloofde land, wordt zeker bereikt..

3. Gij zult hen verdrijven, o Heere met den adem van Uwen toorn, gelijk rook verdreven wordt door den wind; gelijk was voor het vuur smelt, zullen de goddelozen vergaan van Gods aangezicht, vernietigd door het vuur Zijner gerichten.

Wanneer een schepsel (rook en was) een ander schepsel (wind en vuur) niet kan verdragen, hoe zou  dan het  schepsel (de mens)  het  aangezicht  van den toornigen Schepper  kunnen verdragen.

Twee schone vergelijkingen van rook en was: de rook vergaat voor den wind, het was voor het vuur. Het  is smadelijk, dat zulke grote vijanden met rook en was vergeleken worden, terwijl zij hemel en aarde zouden willen bestrijden..

4. Maar de rechtvaardigen zullen zich met diep bewogene harten verblijden, zij zullen, daar de zegen openbaar wordt, van vreugde opspringen voor Gods aangezicht, en van blijdschap vrolijk zijn.

Het "voor Gods aangezicht" vormt ene schone tegenstelling tegen het "voor Zijn" en "voor Gods aangezicht" in vs. 2 en 3: door de werking des toorns, die van Zijn aangezicht uitgaat, stuiven  de  vijanden  uit  een,  terwijl  in  den  blik  Zijner  genade  de  rechtvaardigen  zich verheugen..

5. Zingt Gode, psalmzingt Zijnen naam; hoogt baant de wegen (Jes. 40: 3; 57: 14) voor Dien, die in de vlakke velden rijdt 1), omdat Zijn naam is Jah, HEERE 2), en hij ook is, wat die

naam te kennen geeft, de God des heils, die in almacht en vrije genade alles bestuurt; springt op van vreugde voor Zijn aangezicht3), als voor Hem, van wie gij alle hulp en heil ontvangt.

1) Deze woorden worden verschillend verklaard. Luther heeft ene verklaring willen geven als hij vertaalt:  "zacht." Anderen zien het  voor  een eigennaam aan en vertalen:  "die rijdt  in Araboth." Lateren verklaren het: "die in de woestijn gaat" met betrekking op Israël’s tocht door de woestijn. "God trekt steeds door de woestijnen der ellende aan de spits van Zijn volk; in de eenzame streken van nood heeft het aan Hem een trouwen leidsman.".

Voornamelijk de vlakte aan beide zijden van den Jordaan en van de Dode zee; aan deze denkt Advocat,  "omdat  door  deze de arke uit  het  land  der  Ammonieten naar  Jeruzalem moest gevoerd worden.

Gods kinderen verstaan deze heilige beeldspraak,  want  het  betekent,  de wegen voor  den Heere te verhogen, wanneer Hij hun voorgaat en door de woestijnvlakte van druk en lijden, nood en verdrukking leidt. Het betekent: met diep verootmoedigde en gelovige harten zich aan den Heere te onder werpen. Hem in Zijne wijsheid en trouw te verheerlijken. Hem te volgen, wetende, dat hij hen door de woestijn naar het land der ruste voert. Dan worden in het harte de zandsteppen en hoogten van eigen wijsheid, wil en kracht vernederd en de diepte van moedeloosheid, murmureringen en wantrouwen gedempt en het aldus door en voor den Heere bereide hart springt op van vreugde in God, omdat Zijn Naam is Heere, de onveranderlijke en getrouwe Verbonds-God..

2) Zijn eigenlijke Naam is "Jah." Zijne openbaring, door welke Hij zich kenbaar en noembaar maakt, bestaat hierin, dat Hij de met vrijmachtige genade de geschiedenis beheersende God des hemels is. Deze Naam is voor Zijn volk een oorzaak van blijdschap. De zin er van wordt in  vs.  6,  7  door  voorbeelden  ontwikkeld.  De  Hoogverhevene,  die  in  den  hemel  der heerlijkheid troont, bestuurt de geschiedenis hier beneden en trekt zich juist de nederigsten aan, de Zijnen in alle levensbetrekkingen te hulp komen. Hij neemt de plaats der ouders in bij de wezen. Hij beslecht den rechtstwist voor de weduwen..

3) Het is niet genoeg, dat God gediend en gevierd wordt, maar de dichter vermaant hier, om den Heere met  vreugde te dienen. Den Heere vrezen doen ook nog  in  zeker opzicht  de goddelozen, maar hun vrezen is een slaafse een wettisch vrezen. Er is bij hen geen blijdschap en verheuging in het dienen van God. Wie echter God als zijn God heeft leren kennen, God met een kinderlijke vreze heeft leren dienen, zal ook God met vreugde dienen, zal ook zijn lust en verrukking er in hebben, om God te vrezen. En hierop heeft de dichter het oog.

6. Hij is een Vader der wezen, neemt voor hen de plaats van een vader in (Psalm 10: 14), en een Rechter der weduwen, daar Hij haren rechtsstrijd ten einde brengt (Psalm 146: 7 vv.). Hij is God, en betoont die almacht in de woonstede Zijner heiligheid en van dien heiligen troon, van den hemel (Psalm 11: 4) op deze aarde in het helpen der ellendigen.

De mening des Heiligen Geestes is, dat God, de Heere, een zo genadig vriendelijk God en Koning is, wiens allereerste, hoogste en voornaamste werk het is, op de miserabiles personas

acht te geven, dat is op degenen, over wie men zich ontfermen moet, omdat zij hulpeloos en troosteloos zijn. Grote Potentaten in de wereld doen dat niet, die respecteren de voornaamsten en rijksten in het land, die hun hof versieren en hun macht en hun aanzien kunnen vergroten. Maar Gods hoogste roem is het, dat Hij Zich over de ellendigen ontfermt.

De onbegrijpelijke eer Gods is niet een oorzaak, om zich op een afstand te houden, om ons, hoe ellendig wij ook zijn en in rouw gedompeld, te verachten. Want de weduwen en de wezen noemende, is er geen twijfel aan of hij wat daarmee samen, hen, die de wereld pleegt voorbij te gaan, alsof zij alle hulpe onwaardig zijn. Want wij oefenen daar onzen plicht meestal uit, waar enige hope op vergoeding te verwachten is..

7. Een God, is Hij, die de eenzamen zet in een huisgezin1) (Psalm 113: 9), uitvoert, die in boeien gevangen zijn, uit den kerker van hun ellende in overvloed; maar de afvalligen2), die Zijn vriendelijk bestuur niet willen, wonen in het dorre land, in de woestijn, zodat zij niet mede het beloof de land mogen ingaan (Hebr. 3: 17).

1) Dit wordt verschillend verklaard, of in den zin "God geeft hun familie, kinderen," of "God brengt hen onder dak" (Jes. 58: 7), als doelende op de inleiding van Israël in Kanaän, nadat het 40 jaren in de eenzame woestijn had moeten omzwerven..

2) De afvalligen, de weerspannigen zijn de hardnekkige vijanden des Heren en van Zijne gemeente; deze worden door God als het ware in de woestijn verbannen, en uitgesloten van de betoningen van Zijn Vaderlijk welbehagen. Het oproerige Israël (Luk. 9: 14. Joh. 19: 15) heeft de waarheid dezer woorden niet minder moeten ervaren, dan het oproerige heidense volk met Amalek (Exodus 17: 14, 16) en Farao aan het hoofd..

Gods goedheid is Zijne heerlijkheid. Hij zorgde steeds voor de bedroefden en onderdrukten; arme zondaars hulpeloos en ellendig, meer dan vaderloze kinderen, worden in Zijn huisgezin toegelaten en ondervinden al de zegeningen van die betrekking. Alle de Zijnen waren eens gebonden in Satans ketenen. De roeping der heidenen, de uitwerping der weerspannige Joden, de bekering  van zondaars,  met  de verwerping  van de onboetvaardigen kan hier  verstaan worden..

8.

II. Vs. 8-19. Gelijk het schijnt, begint nu het gezang der gemeente. Met woorden, die aan het lied van Debora (Richteren 5: 4 vv.) ontleend zijn, aanheffende, werpt zij enen blik terug op de grootse betoningen van Zijne almacht en genade jegens Zijn volk, welke God eerst bij den tocht door de woestijn tot aan de inneming van het land Kanaän (vs. 8-11), vervolgens in den tijd der Richteren, tot aan het oprichten van het heiligdom op Zion (vs. 12-15), heeft laten bekend worden. Hierop houdt zij zich bezig met de verkiezing van Zion tot woonplaats des Heren onder Zijn volk, dat deze ondanks alle aanvallen der wereld, nooit verlaten zal. Ja als Zions  onoverwinnelijke,  en  ongenaakbaren  God,  heeft  Hij  zo  even  Zich  weer  in  de overwinning der vijanden doen kennen (vs. 16-19).

8. O God! toen Gij van Uwen hemeltroon opstond (Jes. 26: 21), U aan de spits van Israël als aanvoerder stelde, en voor het aangezicht Uws volks uittoogt, toen Gij daarhenen trad in deontzaglijke  (Deuteronomium  32:  10)  woestijn  1),  met  van  de  overwinning  zekeren heldentred de scharen van Uw volk vergezellende (Exodus 13: 20 vv.). Sela. (Habakuk. 3: 3).

1) In hoofdzaak toont hij hier aan, hoe God in dien meldingswaardigen uittocht  voor alle eeuwen getuigd hoeft, dat Hij Zijn Kerk bemint. Waarom toch zoveel wonderen, zulk een samenwerking  van  hemel en aarde en van davering  der  bergen,  indien het  niet  was,  om openlijk te tonen, dat Zijn kracht verbonden was met de redding des volks. Daarom deelt hij ook aan God de rol van aanvoerder toe, die onder Zijne Hoge bescherming het volk heeft uitgevoerd. En dat niet alleen in den doortocht door de Rode Zee, maar ook zo lang de Israëlieten in de woestijn rondzwierven. Verder versta ik onder het daveren der aarde niet alleen die tijdens de afkondiging van de Wet, maar dewijl in het vervolg van de reis de orde der natuur meermalen is veranderd, alsof alle elementen beefden op het gezicht Gods. Dewijl echter God bij den berg Sinaï voornamelijk Zijne macht heeft tentoongespreid, dewijl zo wel het gedonder van den hemel werd gehoord als de gehele lucht vol was van vuur, noemt de Profeet inzonderheid dien berg, waarop meer dan elders de majesteit Gods op het zichtbaarst is ten toon gespreid..

9. Toen daverde de aarde (Exodus 19: 16 vv.),ook dropen de hemelen, stortten geweldige regens neer, voor Gods aanschijn; zelfs deze Sinaï, waar God het verbond met Zijn volk sloot en Zich tot Israël’s koning stelde (Deuteronomium 33: 5), beefde voor het aanschijn Gods, des  Gods  van  Israël,  en  wilde  door  die  tekenen  te  kennen  geven,  dat  het  Hem als  den almachtigen Helper en Beschermer erkende.

10. Gij hebt in tegenoverstelling van de ontzaglijke tekenen op Sinaï, nadat Gij Uw volk naar Kanaän  geleid  hebt,  zeer  milden  regen  doen  druipen,  allerlei  zegeningen  overvloedig geschonken, o God! en Gij hebt Uwe erfenis gesterkt, als zij mat was geworden, Uw volk, als het zich in uitgeputten toestand bevond, op nieuw verkwikt, en in een krachtig leven hersteld.

10. Gij hebt in tegenoverstelling van de ontzaglijke tekenen op Sinaï, nadat Gij Uw volk naar Kanaän  geleid  hebt,  zeer  milden  regen  doen  druipen,  allerlei  zegeningen  overvloedig geschonken, o God! en Gij hebt Uwe erfenis gesterkt, als zij mat was geworden, Uw volk, als het zich in uitgeputten toestand bevond, op nieuw verkwikt, en in een krachtig leven hersteld.

11. Uwe hoop, Uwe schaar, de kudde van Uw erfdeel, namelijk de leden van Uw volk Israël (Psalm 74: 19. Micha 7: 14), woonde daarin 1) beveiligd voor de vijanden; Gij bereiddet ze, die landen, door Uwe goedheid voor den ellendige 1), voor de leden van Uw volk, dat in vergelijking met de machtige volken der aarde hulpeloos en machteloos is. Gij gaaft  ze o God, de zegeningen Uwer goedheid!

1) In het Hebr. Chajatheka jascheboe-bah. Letterlijk: Uwe diertjes woonden daarin. En van daar de afgeleide betekenis van, hoop, in den zin van kudde. In de Psalmen wordt dikwijls Israël vergeleken bij de kudde, bij de zwakke, weerloze schapen, om daarmee aan de ene zijde den weerlozen toestand van het volk, en aan de andere zijde de bescherming en macht

des Heren te doen uitkomen. Niettegenstaande de macht der vijanden, dit wil de dichter doen uitkomen, en niettegenstaande een hulpelozen toestand, zorgde Gods Almacht er voor, dat Zijn volk in het beloofde land bleef wonen. Het is den man Gods er om te doen, de macht en trouw van Israëls God te verheerlijken.

2) Het volk Gods bestaat, wanneer het zichzelve kende, gelijk het is, altijd uit ellendigen en behoeftigen, die niets bezitten in zich zelven, maar alle goeds alleen bezitten in den Heere..

12. De Heere gaf in de tijden der Richteren, die op de verovering van Kanaän volgden, te spreken; der boodschappers van goede tijdingen, liever: boodschapsters, zegezangsters, koren van vrouwen die de overwinning bezongen (Exodus 15: 20 vv. Richteren 5: 1; 11: 34. 1 Samuel 18: 6 vv. ene grote heirschaar, ene grote menigte.

13. De koningen der heidense heirscharen, die hen in den strijd tegen Gods volk hadden aangevoerd, vloden weg, zij vloden weg1) (Richteren 4: 12-15) in andere plaatsen; en zij, die te huis bleef 2), deelde den door uit, na de door den Heere voor haar behaalde overwinning.

1) De herhaling van het woord geeft te kennen (Richteren 5: 7), dat de vijanden verre en naar alle zijden heen verstrooid werden.

2) Eigenlijk wordt hiermede de vrouw bedoeld, de bewoonster van het huis. Den buit uitdelen was het werk des mans, maar hier wordt het aan de vrouw toebedeeld, om dus mede te kennen te geven, dat én man én vrouw in de zege der overwinning zouden delen.

14. Al laagt gijlieden tussen twee rijen van stenen 1), zo zult gij toch worden, zo zult gij toch schitteren als vleugelen ener duive, die in den zonneschijn overdekt zijn met zilver, en welker vederen zijn met uitgegraven geel goud, met blinkend goudgroen; in zulk  een gelukkigen glinsterend lot kunt gij u in vredestijd verheugen.

1) Verstaat haardstenen, gelijk men in de legers en elders pleegt te leggen, om vuur daar tussen  te  stoken  om te  koken.  De  zin  is:  al  waart  gij tot  de  uiterste  dienstbaarheid  en smaadheid verstoten, berookt en besmookt als koks en koksjongens, zo zal u evenwel God door Zijnen genadigden zegen doen blinken, gelijk ene schone, vliegende duif, die als van zilver en van goud glinstert.

Anderen  vertalen:  Wanneer  gij  gelegerd  zijt  tussen  heggen,  zijn  de  vleugelen  der  duif overtogen met zilver en hare slagvederen met blinkend goudgroen. Er wordt dus hier niet gesproken van het verleden maar van de toekomt. Want heggen worden gebruikt door de veehouders, en zijn een teken van vrede en welvaart.

De nieuwe welstand wordt dan vergeleken bij de pracht van een duif in het licht der zon. Door het zonlicht schijnt het dan, alsof hare vleugelen met zilver en goud overtrokken zijn.

15. Als de Almachtige, die, zonder enige medewerking nodig te hebben alles voor Zijn volk doet,  de  koningen  daarin,  in  het  land  verstrooide  de  in  vs.  13  genoemde  koningen  der

heidenen, die te voren het land zwaar verdrukten, door een plotselingen schrik verstrooide (Richteren 4: 15; 7: 22; 11: 32 enz.), werd zij, de landstreek van Kanaän, sneeuwwit als op Zalmon 1).

1) De Zalmon is een berg, van welken in Richteren 9: 48 geschreven staat: hij was volgens die plaats met zwaar, dicht hout bewassen, zodat het daar wel het zwarte woud of de zwarte berg zou kunnen genoemd worden..

Volgens anderen ziet dit op de vrouw, die volgens het vorige vers van goud en zilver schittert, en volgens dit van wege het fijne linnen de pracht der vrouwen, sneeuwwit geworden is.

Alzo  is  het  met  de  dienaren  des  Satans,  wanneer  zij bekeerd  worden;  wanneer  zij door Christus gerechtvaardigd en geheiligd worden, zien zij er bevallig en heerlijk uit. Wanneer zij den hemel bereiken, zullen alle overblijfsels van hun zondigen toestand verdwijnen, en zij zullen zijn als de vleugelen der duiven, bedekt met zilver en als hare vederen gelijk goud. Volkomen verlossing zal hen wit als sneeuw op Zalmon maken, die te voren walgelijk waren door de schuld en de verwoesting der bloedrode zonde..

Wordt het wit op Zalmon. Zo moet het vertaald worden. De kracht van het beeld zit hem hier in, dat de dichter voorspelt, dat door de wondere Goedheid Gods de verlossing zo volkomen zal wezen, dat de Zalmon óf sneeuwwit zal zijn van den buit op de vijanden behaald, óf van de verslagen lijken. Een overvloedige buit bij een sneeuwval te vergelijken is niet vreemd. Ook de ongewijde dichters, o.a. Homerus, doen dit. Sneeuw valt niet alleen in dichte vlokken neer, maar is ook in de verte zichtbaar. Zo, wil de dichter zeggen, zal het ook met den overwonnen buit van den vijand zijn-

16. De berg Basan, de Hermon, die het land van Basan in het Noorden begrenst, en tot het hoge sneeuwgebergte van den Anti-Libanon behoort  (Deuteronomium 3: 9 ), is een berg Gods, een heerlijke berg, die door zijne uitwendige verhevenheid en heerlijkheid aan Gods scheppende macht levendig herinnert; daar vindt men het vetste en sterkste vee, zodat zijn naam  aan  niets  dan  vruchtbaarheid  doet  denken;  de  berg  Basan,  de  Hermon  met  den daarachter liggenden Anti-Libanon, is een bultige berg, geen berg met slechts enen top, maar een reusachtig groot van vele toppen voorzien, een heuvelachtig gebergte; en toch verkoos de Heere hem niet.

17. Waarom springt gij op, gij bultige bergen, Basan en uwe gelijken? Gij benijdt in uwe trotsheid, die meende op het hoogste recht te hebben, de heerlijkheid van Zion, dien God heeft verkoren. Maar uw nijd baat u niet a); dezen berg heeft God begeerd tot Zijne woning; ook zal er de HEERE wonen in eeuwigheid; Hij ontneemt Zion Zijne grootheid niet (Psalm 74: 2).

a) Psalm 87: 1, 2; 132: 13.

De berg Gods is in vs. 16 het emblema (zinnebeeld) van de door Gods genade machtige rijken der  wereld.  De  Hermon  was  door  zijne  ligging  aan  de  grenzen  der  heidenwereld  juist

geschikt, om als symbool van de macht der wereld genoemd te worden, en misschien heeft de zanger  ook  daaraan  gedacht,  dat  de  oorspronkelijke  naam  van  den  Hermon,  Sion  (de verhevene, Deuteronomium 4: 48) en evenzo de Sidonische naam Sirion (Deuteronomium 3: 9), beide wat den klank aangaat, met Zion verward zijn..

De berg Zion wordt hier genoemd, omdat hij ieder voor ogen stond, als de Psalm gezongen werd. Op dezen bevond zich de tabernakel Gods en de koningsburg; wat vervolgens aan het slot van vs. 17 gezegd wordt, is ene aanwijzing, dat de Psalm na de profetie in 2 Samuel 7 vervaardigd is..

Deze woorden aan het slot van vs. 17 willen te kennen geven: "de genade is verheven boven de natuur", en de gemeente boven de wereld, hoe machtig en majestueus die ook schijne..

De berg Basan met zijn trotse verheffing is het beeld van de overmoedige, Zion vijandige wereldmachten,  die  niets  onbeproefd  lieten,  om  Israël  te  vernederen,  het  aan  zich  te onderwerpen,  te  onderdrukken  en  uit  te  voeren.  Kon  Basan  vanwege  zijne  grootheid, hoogheid  en  schoonheid  een  berg  Gods  genoemd  worden,  was  het  wat  zijne  natuurlijke gesteldheid  aangaat,  een  hoofdstuk  van  Gods  werken,  in  die  natuurlijke  grootheid  wilde Jehova Zich niet verheerlijken, het was geen berg van Gods genadig welbehagen, dit was het geringe, het  nederige Zion, zowel wat  aangaat  den berg als hare bewoners, de gemeente Israël’s, de zwakke en kleine kudde, niet te rekenen bij die machtige en grote volken, die zich als Basan tegen hen verhieven..

De  betekenis  voor  alle  eeuwen  is  duidelijk.  Nog  altijd  is  de  Kerk  van  Christus  klein, onaanzienlijk, nog immer tracht  de wereld haar te overvleugelen,  te verdrukken of uit  te roeien,  maar  door  Gods  vrijmachtige  Verkiezing  zal de  Kerk  blijven  staan,  en  zullen  de poorten der hel haar niet overweldigen. Niet aan de wereld, maar aan den Christus der Kerk zal de eindtriumf zijn.

18. En welk een machtig en onoverwinnelijk strijder voor Zijn volk is deze God, die op Zion Zijn zetel heeft,  tegenover  al de machten der  wereld,  Gods wagens  en  ruiterbenden zijn tweemaal  tien  duizend,  de  duizenden  verdubbeld,  duizendmaal  duizenden  van  heilige engelen, over welke Hij te gebieden heeft (2 Koningen 6: 17. Dan. 7: 10).De Heere met Zijne almacht is onder hen, in ‘t midden dezer millioenen, zodat de overwinning zeker is; een Sinaï is de Zion, op welken de Heere met Zijne engelenscharen nedergedaald is, in heiligheid; hij schittert van reinen glans, als de Sinaï, toen God dien door Zijn nederdalen (Deuteronomium 33: 2 vv.) met Zijne heiligheid omgaf (Gal. 3: 19. Hebr. 2: 2).

19. Gij zijt nu weer, nadat Gij te voren waart nedergedaald, om U aan het hoofd des volks te stellen en het ter overwinning te voeren (Psalm 47: 6) opgevaren in de hoogte 1) des hemels, waar  Uw  eigenlijke  zetel  is  (vs.  34.  Psalm  7:  8;  18:  17  enz.);  Gij  hebt  de  gevangenis (gevangenen) gevankelijk gevoerd 2); triomferend voert Gij de nu voor Uw volk onschadelijk gemaakte vijanden met U; Gij hebt gaven genomen, om uit te delen onder de mensen 3) Gij hebt  gaven  genomen  van  de  mensen,  van  de  overwonnen  volken;  ja  ook  (van)  de

wederhorigen, (zelfs van hen, die Uw juk afschudden, maar zich nu moesten buigen) om bij U te wonen, o HEERE God! (zodat God de Heere toch daar blijven zal).

1) Men heeft hierbij te denken, dat de in plechtige processie naar den Zion teruggebrachte arke des verbonds nu de hoogte van den berg bereikt heeft..

2)  Wat  door  de  koningen  der  oudheid  na  gelukkig  gevoerde  oorlogen  geschiedde,  dat gevangenen van de overwonnene volken in triomftocht mede werden opgevoerd, had zeker ook bij dezen tocht plaats..

3) De gevangenen, die God wegvoert, de geschenken, die Hij neemt, kunnen niet door Hem in den hemel worden medegenomen; Hij neemt ze slechts om ze aan Zijn volk, aan welks hoofd Hij in den strijd was getrokken, te geven, en bij Zijne hemelvaart achter te laten, even als de gaven van Israël aan hen Zijne dienaren, de priesters ten deel werden. Hieruit blijkt, dat door het: "hij heeft gegeven," dat in Efeziers 4: 8 in plaats van het: "Gij hebt genomen" de zin niet aangetast is, maar in het licht gesteld wordt; het geven onderstelt het nemen, het nemen heeft het geven ten gevolge. De Apostel noemt slechts het gevolg, omdat dit tot zijn doel paste, als hetgeen gemeen was aan de voorafschaduwing en de zaak, die afgeschaduwd was. Volledig luidt de plaats naar zijne opvatting; Hij nam gaven onder de mensen en gaf gaven aan de mensen..

De Apostel vertaalt de plaats in het Nieuw-Testamentisch; hij verklaart die in ‘t licht en in den zin van de geschiedenis der vervulling. Want de hemelvaart van God is in hare vervulling gene andere dan de hemelvaart van Christus; deze was echter, gelijk de Psalm haar schildert, een triomftocht (Kol. 2: 15), en wat de overwinnaar over de machten der duisternis en des doods verkregen heeft, dat heeft Hij niet verkregen tot Zijn eigen welzijn, maar ten beste des mensen: het zijn gaven, die Hij nu onder de mensen verdeelt, en die ook den verdwaalden ten goede komen. Zo vat de Apostel de woorden op. De gaven zijn de door den Verhoogde op Zijne gemeente neder komende charisma’s of genadegiften (in zo verre is Psalm 68 de Psalm die voor den Pinkster-Zondag gepast is, gelijk hij ook in het Joodse ritueel de Psalm van den tweeden dag van ‘t feest der weken is) -ene uitdeling van zegen, die met Zijne overwinning in samenhang staat als gevolg met oorzaak. Als overwinnaar is Hij bezitter van den zegen: Zijne gaven zijn als de spolia (de buit) van Zijne overwinning over zonde, dood en Satan behaald. Tot deze verklaring is de Apostel te meer gerechtigd, daar God in ‘t volgende ook als de Heere geprezen wordt, die uit den dood uitleidt. Deze lof in vs. 21 geldt, naar de geschiedenis der vervulling, Hem, die, gelijk Theodoretus opmerkt, de bewaarplaats des doods, die gene uitgangen had, geopend heeft, de koperen deuren heeft doen springen, de ijzeren grendels heeft verbroken, Jezus Christus, die nu de sleutels heeft van dood en hel..

God is wel grotelijks verhoogd door de victories, die Hij Zijn volk Israël in Kanaän verleend heeft, maar dat dit eigenlijk ziet op de victorie onzes Heren Jezus Christus, die alle Zijne en onze  geestelijke  vijanden  overwonnen,  en  in  Zijne  hemelvaart  als  in  triomf  gevankelijk gevoerd heeft, en, gelijk na de victorie placht te geschieden, van Zijnen troon overvloed van allerlei  gaven  heeft  uitgedeeld  in  Zijne  kerk,  zelfs  aan  ongelovigen  tot  hun  bekering  en inlijving in Gods kerk, daarvan betuigt de Apostel (Efeziers 4: 8 vv.).

Was voor den Heere het regiment, en was de zetel voor dit regiment in de hemelen, dan kon Hij van dien zetel ook niet verre blijven, maar moest Hij Zich ook onverwijld naar dien troon toe begeven. En zo is ‘s Heren hemelvaart niets dan een aanvaarding van het bewind, een ingaan  in  het  regiment,  een  opvaren  naar  Zijn  vorstelijk  paleis,  een  opklimmen  tot  de woonstede van Zijner Majesteits Glorie. Hij moest voor ons opvaren. Niet om ons verlaten en arm te maken, maar juist om ons naderbij te komen en heerlijk te verrijken. Zolang Hij op aarde bleef, kon Hij er enkelen troosten, maar eerst van uit de hemelen konden allen door Hem worden gezegend..

CALVIJN tekent hierbij aan: Dat Paulus zegt, dat Christus gaven geeft de mensen, wijkt wel af van de woorden van  David,  dewijl (om zich te schikken naar de eenvoudigen) hij de Griekse vertaling volgt, maar inderdaad zelf is er geen verschil. Want evenals God Zich niet verrijkt met den buit der vijanden, maar Zijn volk, zo ook heeft Christus niet gezocht Zich zelven te verrijken, wijl Hem geen ding ontbrak, maar heeft Hij, om Zijn Kerk te versieren de vijanden tot betalers van tribuut gesteld. Derhalve met het oog op de verborgen betrekking tussen het Hoofd en het lichaam wordt beide waar en eigenlijk gezegd, dat God in het vlees geopenbaard, de gaven heeft toebedeeld aan de Zijnen, welke hij van de gevangen ontvangen had.

20.

III. Vs. 20-36. Terwijl de priesters en Levieten hier weer met hun gezang invallen, wendt zich het oog van het verledene af naar het tegenwoordige en naar de toekomst. De Heere heeft Zijn volk uit grote gevaren gered, en zal het ook verder de overwinning schenken over al zijne vijanden (vs. 20-24); getuigenis van de ondervondene hulp en onderpand van de toekomstige redding van alle boosheid der wereld is de schitterende, plechtige optocht, welke zich met de arke des verbonds naar den berg Zion onder lofzangen beweegt (vs. 24-28). Wat nu de Heere tot aan het einde der tijden doen zal is er niets geringere dan dit, dat Hij de gezamenlijke wereld-macht nog eens aan Zijnen scepter zal onderwerpen, en alle natiën tot Zijnen dienst zal bekeren; daarom is het billijk, dat reeds nu alle rijken den lof aan dezen God verkondigen, die Zich alzo aan Zijn volk verheerlijkt.

20. Geloofd zij de Heere; dag bij dag overlaadt Hij ons met geschenken, zegeningen 1). Die God is onze zaligheid, niet Zijne gaven, Zijne reddingen. Hij zelf is onze vreugde (liever: legt men ons lasten op, Hij is onze hulp (Psalm 124: 1 vv.), Hij draagt onze lasten enz.). Sela; hier verheffe zich de muziek!

21.  Die  God  is  ons  een  God  van  volkomen  zaligheid,  Hij  geeft  volmaakten  vrede, onovertrefbaar heil, en bij den HEERE, den Heere, zijn uitkomsten tegen den dood; hij heeft middelen en wegen,  om zelfs  diegenen  van den dood  te redden,  die reeds daaraan prijs gegeven zijn.

22. Voorzeker zal God, om zo voor de Zijnen een helpenden reddend God te kunnen zijn, den kop Zijner vijanden verslaan, den harigen schedel, het teken van onboetvaardigen hoogmoed

en  van  trotsheid  desgenen,  die  in  zijne  schulden  wandelt,  die  in  de  zonde  voortgaat (Deuteronomium 32: 42 ).

23. De Heere heeft gezegd: Ik zal die vijanden weder brengen uit a) Basan, Ik zal weder brengen uit de b) diepten der zee 1). Zij zullen nergens veilig zijn; al vluchten zij naar de toppen der bergen, al verstaken zij zich in de diepten. Ik zal ze van daar halen.

a) Numeri 21: 33. b) Exodus 14: 29.

1) Menen sommigen, dat hier van de vrienden Gods sprake is, wij voor ons zijn van mening, dat hier, ook in verband met vs. 24, sprake is van de vijanden. De dichter wil dan zeggen: dat er  voor  de vijanden des Heren geen ontkomen zal zijn,  ook  al verstoken  zij  zich  in de rotsholen, ook al wierpen zij zich in de diepten der zee. Vandaar ook dat in vs. 24 gesproken wordt van het bloed der vijanden. Waarmee wordt aangeduid, dat de Heere Zijn volk ene volkomen overwinning zal bereiden.

24. Opdat gij, Mijn volk! uwen voet moogt baden, ja de tong uwer honden moogt steken in het bloed van de vijanden des Heren, die ook uwe vijanden zijn, in het bloed van een iegelijk van hen.

Deze Psalm behoort tot de moeilijkste; hij spreekt op zo eigenaardige wijze. dat het slechts tot op ene zekere hoogte gelukt is, dien te verklaren; van daar is er telkens verschil onder de uitleggers, ook bij deze beide verzen vs. 23 en 24. De Joden hebben bij vs. 23 aan zich zelven gedacht; zij hebben van vroegen tijd af dat vers beschouwd als ene belofte van wederbrenging van de door wilde dieren verslondene, of in de zee verdronkene rechtvaardigen; meer dan eens hebben Joodse vrouwen, die op schepen een toestand tegemoet gevoerd werden, waar de schande  der  prostitutie  haar  wachtte,  zich  liever  in  het  water  gestort,  terwijl  zij  zich vertroostten met die belofte. Daarentegen denken de meeste nieuwe uitleggers hier aan de vijanden  Gods.  Dat  aan  het  mogelijke,  het  weder  brengen  van  Basans  bergen,  iets onmogelijks wordt tegenovergesteld, behoeft ons bij de Oosterse spreekwijze (MATTHEUS. 19: 24) niet te verwonderen. Wat vs. 24 zegt, werd reeds in Psalm 58: 11 verzekerd: het volk des Heren zal zijne voeten baden in het bloed der goddelozen, wanneer God Zijne gerichten over hen houdt, en daarbij zullen de zonden die rol spelen van welke in 1 Koningen 21: 19, 22: 38 sprake is. Gelijk de Duitse Protestanten den 46sten Psalm tot hun zegelied maakten, zo is onze Psalm het veldgezang voor de Hugenoten in Frankrijk geworden, en in ‘t bijzonder voor de Camisards en de Cevenners; onder het zingen van dezen werd in 1702 de burg van Pont  de Montvert  door  20 Cevenners,  aan wier  hoofd de zogenaamde profeten  Seguier, Couderc en Mazel stonden. bestormd en in brand gestoken, en na bevrijding der gevangene geloofsbloeders  een  bloedbad  onder  de  gevangene  gerechtsdienaars  en  soldaten  van  den aartspriester François de Langlade du Chaila aangericht, waarop men het overige van den nacht geknield tussen de lijken onder hetzelfde gezang doorbracht..

Het Boek der Openbaringen aan Johannes is de duidelijkste commentaar, verklaring van den inhoud van deze verzen. Deze Psalm is een profetisch lied, dat meer dan enig andere Psalm tot dienst der Gemeente des N. Testaments gegeven is. Deze Psalm werd en wordt dan ook bij

voorkeur door de gemeente des Heren in dagen van lijden en strijd aangeheven, het is haar krijgslied, het lied harer overwinning en hope, totdat de laatste vijand zal te niet gedaan zijn..

Ongetwijfeld zinspeelt hier de dichter op ene geschiedenis als die van Achab en Izébel, wiens bloed door honden gelekt, of wier vlees zij gegeten hebben.

25. O God! zij hebben Uwe gangen gezien, zij, die dezen optocht bijwoonden, de gangen mijns Gods, mijns Konings, die Zijne genadige tegenwoordigheid aan de arke des verbonds verbonden heeft; men heeft gezien, hoe Gij opging, om weer Uwe plaats in te nemen in het heiligdom.

26.  De  zangers  gingen  voor  den  optocht,  de  speellieden  achter,  in  het  midden  van  der trommelende maagden,  in het  midden van de maagden  ter  rechter  en ter  linkerzijde,  die rinkelbommem hadden (Exodus 15: 20 ).

27. Looft God, dat is de inhoud van hun Jubellied (Exodus 15: 21. 1 Samuel 18: 7 in de gemeenten, in volle koren, den Heere, gij, die zijt uit den springader van Israël1), die van den aartsvader afstamt (Jes. 48: 1; 51: 1).

1) De dichter wijst hier op de eenheid van Israël’s volk. Uit Israël, als de fontein, zijn alle stammen Israël’s als zo vele stralen ontsprongen. Lang waren zij verdeeld. Lang dong de ene stam naar den voorrang boven den andere, maar nu is Jeruzalem het middelpunt van het gehele volk en in Jeruzalem Zion’s berg, waarheen alle stammen opgaan. Geen voorrang is er meer,   geen   onedele   wedijver,   want   niet   het   machtige   Efraïm,   maar   het   kleine   en onaanzienlijke   Benjamin  gaat   voorop.   Opmerkelijk   is   het,   dat   hij  van   Juda   zwijgt. Ongetwijfeld  om  de  eendracht  niet  te  storen,  dewijl  nu  Juda  de  stam  was,  waaruit  het koningshuis was gesproten.

En nu, opdat niet het volk de ere van dezen heerlijken toestand zou bekomen geeft de dichter in de volgende verzen te kennen, dat het alleen door God is, om Zijnent wille. God heeft de sterkte geboden. En om Zijns tempels wille, dat is om Zijnent wille, heeft dat alles plaats gehad en zullen de koningen den Heere geschenken toebrengen.

28. Het is een feest voor al de stammen van Israël. Daar is Benjamin, de kleine in getal, in omvang van gebied en de jongste van Jakob’s zonen (Genesis 43: 29 vv.; 1 Samuel 9: 21), die over hen, over zijne broeders heerste, toen Saul nog leefde; hoewel de kroon hem ontnomen is kwam hij nochtans op, om met den koning uit Juda feest te vieren; verder de vorsten van Juda, van den stam, wie het koninkrijk der belofte behoort (2 Samuel 7: 12 vv.), zij zijn er met hun vergadering, met ene menigte des volks; de vorsten van Zebulon, de vorsten van Nafthali (Richteren 5: 18), om de vorsten der andere stammen niet te noemen, volgen hen.

Het is opmerkelijk, dat juist de stammen, die hier als voorvechters van het volk Gods in den strijd tegen de wereld voorkomen, ook in het Nieuwe Testament op den voorgrond staan. Uit Benjamin was Paulus (Filippenzen 3: 5), de kleine (1 Kor. 15: 8-10), in geboorte de tweede Saul; uit Juda de "leeuw uit Juda’s stam" (Openbaring 5: 5) Jakobus en Johannes, Jakobus,

Thaddeüs en Simon, en uit Zebulon en Nafthali (of Galiléa: MATTHEUS. 4: 13) de overige Apostelen..

29. Uw God, o uitverkoren volk! heeft uwe sterkte geboden, dat gij in den over u gestelden koning zoudt overwinnen en beheersen al de overige volken der aarde. Sterk, o God, wat Gij aan ons gewrocht hebt; bevestig ons door Uwe almachtige hulp in de overwinning, die Gij ons over de Ammonieten geschonken hebt (2 Samuel 12: 30)

Dit vers kan ook verklaard worden als een woord van de gelovigen tot den Messias. Uw God, God de Vader, heeft U geboden sterk te zijn tot onze redding; daarom bidden wij U, God den Zoon, dat Gij werkt, wat Gij gewrocht hebt, dat Gij wilt voltooien wat Gij; in ons begonnen zijt, Uw goed werk in ons wilt volbrengen..

30.  Om Uws tempels wil te Jeruzalem,  nu  nog slechts een eenvoudige  tabernakel,  maar spoedig een U waardig Godshuis (2 Samuel 6: 17; 7: 13), zullen U de koningen der heidense volken,  getrokken  met  onweerstaanbare  kracht  tot  de  ware  plaats  der  openbaring  Uwer heerlijkheid a) geschenk toebrengen.

a) 1 Koningen 10: 10, 24, 25. 2 Kronieken 32: 23. Psalm 72: 10; 76: 12. 72.10 76.11 Jes. 60: 3,6.

Ene krachtige opwekking aan diegenen die buiten zijn, om zich bij de Kerk te voegen. Dit is gedeeltelijk vervuld door de proselieten in de dagen van David en Salomo, maar zou eerst de volle vervulling verkrijgen in de bekering der heidenen tot het geloof in Christus, die hen tot mede-erfgenamen maakt en van hetzelfde lichaam als het zaad van Israël (Efeziers 3: 6)..

31. Scheld daarom, opdat, gelijk Uw raadsbesluit is, Jeruzalem het middelpunt en Uw tempel het hoofdpunt der ganse wereld worden, het wild gedierte des riets 1), den Behemoth en ‘t Nijlpaard  (Job  40:  10  ),  die  in  ‘t  riet  van  den  Nijl huizen,  en  wijs  hen,  die  door  gene menselijke macht te bedwingen zijn (Job. 40: 19 ), binnen de perken. Scheld de vergadering, de menigte der stieren met de kalveren der volken, de grote mogendheden der volken met de kleineren, die hen aanhangen; en dien, die zich onderwerpt met stukken zilvers 2), degenen, die in geveinsdheid grote geschenken aanbrengen. Zeker zal de Heere dit volbrengen, en men zal zeggen:  Hij heeft  de volken,  de heidenen verstrooid,  die  lust  hebben in oorlogen en daardoor ongeschikt zijn voor het rijk des vredes, dat over de gehele aarde zijn zal (Jes. 9: 5).

1) Het wild gedierte des riets is hier het beeld van het Israël vijandige Egypte, dat zich immer vijandig stelde tegen het volk Gods, maar door God ten onder werd gehouden.

Egypte en Morenland waren de wereldmachten in de dagen van David.

2) Of: "dat zij zich neerwerpen met stukken zilver," zodat wij hier ene bede zouden hebben, niet om gehele verdelging dier volken maar om onderwerping van hen, zodat zij schatplichtig zijn aan Jeruzalem..

32. Prinselijke gezanten zullen komen uit Egypte, wanneer de volken zullen bekeerd zijn, om den God Israëls de ere te geven (Jes. 19: 21 vv.); Morenland, het achter Egypte gelegene Ethiopië, zal Zich haasten, opdat de tijd der genade niet verzuimd worde, zijne handen tot God uit te strekken, teneinde Hem om hulp te smeken (Zef. 3: 9 vv.).

De met Gods Geest vervulde zanger ziet de oneindig grootse bestemming van het te Zion opgerichte Godsrijk, om alle volken der wereld in zich in te lijven. Ook hier ziet men, dat hetgeen de profeten van oorlogen en overwinningen over de volken der aarde verkondigen, van  geschenken,  van  goud  en  zilver,  die  naar  Jeruzalem  gebracht  worden,  eigenlijk  in geestelijken zin bedoeld is. Ook hier is aanstonds sprake van de aanbidding van den alleen waarachtigen  God,  die  zelfs  het  machtige  Egypte  en  het  verwijderde  Morenland  zullen geven..

In vs. 31 komt Egypte voor onder het emblema van het Nijlpaard, dat ook in Jes. 30: 6 dit land afbeeldt, als de grootste meest gevreesde macht der wereld. God zal die overmoedige, die zich boven Israël en Israël’s God verhief, binden de perken wijzen. De stieren, van welke vervolgens sprake is, zijn emblema van koningen; wat met de kalveren bedoeld is, wordt verklaard door het bijgevoegde: "der volken" als van de onderdanen; aan het ene zinnebeeld is  de  voorstelling  van  hoogmoedig  zelfvertrouwen,  aan  den  andere  de  voorstelling  van welgezetene gerustheid (Jes 46: 20 vv.) verbonden..

Het "zich neerwerpen met stukken zilver" wijst aan de ene zijde den geheel gebogen trots aan, aan  de  andere  zijde,  dat  de  rijkdom,  dien  de  heidenen  tot  hiertoe  in  den  dienst  van  de goddeloze wereld besteedden, nu door de uit- en inwendig overwonnenen aan Israël’s God geofferd wordt..

33. Gij koninkrijken der aarde, die tezamen bestemd zijt tot onderwerping onder Israël’s God, zingt reeds nu Gode, als ware die laatste tijd reeds aanwezig. Psalmzingt den Heere! Sela. (vgl. vs. 20).

34. Dien, die daar rijdt in den hemel der hemelen, die van ouds is, die was voordat de hemel dezer aarde geschapen werd (Deuteronomium 10: 14; 33: 26); ziet, Hij geeft Zijne stem in den donder te horen, ene stem der sterkte, waarvoor alles bukken moet.

35. Geeft dan Gode sterkte, erkent Hem als den Almachtige, opdat Hij u niet vernietige! Zijne hoogheid als ene heerlijkheid vol genade en waarheid (Joh. 1: 14) is over Israël, de plaats van het rijk Zijner genade, en Zijne sterkte, waarmee Hij alles behelst, is in de bovenste wolken, de hoogste hemelstreken, zo  ver zich het  rijk der natuur uitstrekt;  niet  alleen Israël, alle volken ervaren Zijne almacht.

36. O God! Gij zijt vreselijk uit Uwe heiligdommen; met ene macht, die eerbied afdwingt, regeert  Gij  van  daar  de  wereld.  De  God  Israël’s,  Jehova,  die  Zich  dit  volk  als  een middelaarsvolk  verkoren  heeft,  die  geeft  den  volke  Zijns  eigendoms,  Israël’s,  sterkte  en kracht 1), zodat alle volken met hun goden voor Hem moeten bukken. Geloofd zij God! zo zal de ganse bekeerde heidenwereld roepen.

1) Al Israël’s sterkte tegenover de vijanden kwam van God; zij erkenden, zij hadden gene macht  van  zich  zelven  (2  Kronieken  29:  12).  En  al  wat  wij  nodig  hebben  voor  onzen geestelijken arbeid en strijd is door Gods genade. Het is door Christus, die ons sterkt, dat wij alle dingen kunnen doen en door niets anders; daarom moet Hij den roem hebben van al wat wij doen, met onzen ootmoedigen dank, dat Hij ons er toe in staat stelde en het werk van Zijne handen in ons aanzag..

Laat ons den moed niet verliezen bij moeilijkheden, maar ons zelven gewennen om meer op Gods macht te zien. Dan zullen wij met moed en vertrouwen voortgaan. Laat de zwakken dan zeggen: "Wij zijn sterk." Laat hen weten, in wie zij geloofd hebben, dat hij bekwaam is, om te bewaren wat zij Hem hebben toe vertrouwd..

De opneming van alle wereldrijken in het rijk van Israël, dat grote Thema der Apokalypse (Openbaring van Johannes), is ook het thema van dezen Psalm. De eerste helft (vs. 1-19) is opwaarts gestegen van de aarde tot  in den hemel, den Heere daarheen vergezellende; de tweede helft (vs. 20-36) nederwaarts van den hemel op de aarde, de werkingen van Zijne overwinning, en van Zijnen triomf op de volken beschrijvende. Onder de Davidische Psalmen heeft deze Zijns gelijke niet..

PSALM 69.

GEBED VAN DEN MESSIAS IN ZIJN LIJDEN.

1. Een Psalm van David (Psalm 3: 1), voor den opperzangmeester (Psalm 4: 1), op de wijze van het lied Schoschannim "de lelies" (Psalm 45: 1).

2.

Op den krijgs- en overwinnings-Psalm volgt nu weer een lijdenspsalm uit den tijd van de vervolgingen van Saul, en wel van even zo sterk uitgedrukt typisch-profetisch karakter als Ps 22,  naast  welken  hij  dan  ook  het  meest  onder  alle  Psalmen  in  het  Nieuwe  Testament aangehaald wordt.  Hij is een hoofdjuweel der  zogenoemde Messiaanse Psalmen,  en wijst duidelijk aan, dat de ouden recht hadden, wanneer zij de betrekking aan de personen, die in de geschiedenis van het Godsrijk op den voorgrond staan, tot de menswording van den Zone Gods en tot Zijn lijden en sterven voorstelden onder de gelijkenis van de voorrede voor een boek, of van het voorspel van een muziekstuk.

I. Vs. 2-14. Uit enen diepen, zieldoordringenden nood, welken zijne vijanden hem berokkend hadden, en in welken hij reeds lang te vergeefs om hulp geschreeuwd had, roept David zijnen God van, dat die hem redde (vs. 2-4). Hij is zich van gene dwaasheid of zonde bewust, maar kent zich onschuldig, en is een vervolgde om der gerechtigheid wil. Als zodanige mag hij niet te gronde gaan, anders zouden in en met hem tevens allen, die in God geloven, te schande worden (vs. 5-7). Daar hij dan om Gods wil gehoond en vervolgd wordt, door zijnen ijver voor Gods eer en den waren godsdienst den haat zijner boze tegenpartijen zich berokkend heeft, en alleen van wege zijne ernstige en diepe vroomheid een voorwerp van spot en van

verachting  geworden  is,  zo  verwacht  hij  ook  van  Gods  grote  goedheid  ene  hulp,  die overeenkomstig de waarheid van Zijne beloften is (vs. 8-14).

2. Verlos mij, o God! want de wateren der over mij losbarstende droefenissen zijn gekomen tot aan de ziel, zijn zo zwaar, dat mijn leven in gevaar is (Jon. 2: 6. Jer. 4: 10 4.10).

3. Ik ben gezonken in grondelozen modder, waar men niet kan staan (vgl. Psalm 40: 3 ); ik ben gekomen in de diepten der wateren, en de vloed overstroomt mij, zodat ik op het punt ben om te verdrinken.

4. Ik heb reeds zo lang in mijne ellende tot U geroepen en ben vermoeid van mijn roepen (Psalm 6: 7. Job 19: 7); mijne keel is ten gevolge daarvan ontstoken, hees geworden (Psalm 22: 16), mijne ogen zijn bezweken, als van enen, die lang en strak naar hetzelfde voorwerp heeft  gestaard,  daar  ik  ben  hopende op  mijnen God,  en toch zie ik  nog niet  het  minste voorteken van Zijne hulp. (Psalm 119: 82. Klaagt. 4: 17).

Zo wordt ook het geloof van den zwakken strijder afgemat, wanneer na lang hopen en toeven de hulpe uitblijft. Maar juist zo groot enen nood mogen wij den Heere klagen.

5. Die mij zonder oorzaak haten (Psalm 25: 19; 35: 19. Joh. 15: 25), zijn meer dan de haren mijns hoofds (Psalm 40: 13) (of de haarlokken); die mij zoeken te vernielen, die mij om valse oorzaken vijand zijn, zijn machtig geworden (Psalm 38: 20). Wat ik niet geroofd heb (Psalm 35: 11, vgl. 2 Samuel 16: 8), moet ik alsdan wedergeven; onrechtvaardig en wederrechtelijk wordt het mij onttrokken.

Van  dezen  Psalm  worden  in  het  Nieuwe  Testament  sommige  verzen  op  den  lijdenden Christus en andere op Zijnen verrader te huis gebracht. In dit en in andere liederen vinden wij gene eigenlijk gezegde voorspellingen aangaande den vernederden en verhoogden Verlosser. En toch, de aanhalingen daaruit in het Nieuwe Verbond zijn geheel iets anders dan ongepaste en   willekeurige   spellingen.   Oud-Testamentische   gebeurtenissen,   ervaringen,   toestanden veeleer  spiegel  en  beeld  van  soortgelijke  gebeurtenissen,  ervaringen.  Toestanden  als  de volheid des tijds is verschenen. David zijn volle hart uitstortende en toch daarbij, onder Hoger leiding, in dier voege zich uitdrukkende, dat alles, wat hij van zich zelven voor waarheid getuigt, in veel hoger mate kan gelden van Dien, die na hem zal komen. Zijne schuldeloze miskenning en zijn ijver voor Gods huis, zijne bittere lafenis en de vloek, die zijne vijanden treft, alles op hoger schaal weergevonden in het leven van Hem, die als een andere David kan klagen: de smaadheid dergenen, die U smaden, o God! is op Mij gevallen. Zingende van zich zelven, zong hij tevens voor Hem, wie zulk een lied ter spiegel zou worden, om daarin Zijn eigen beeld te herkennen..

6. O God! Gij weet van mijne dwaasheid, en mijne schulden zijn voor U niet verborgen. Gij kent mijne onschuld.

De Wette verklaart dit vers terecht: "Gij weet, of ik in dwaasheid verstrikt ben, dat is dat ik het niet ben; " v.d. Palm vertaalt: "Gij zoudt van mijne misdaad weten, mijne schuld kon niet

voor   U   verborgen   zijn."   Ook   de   Staten-Overzetters   nemen   dien   zin   aan   in   hun kanttekeningen. Gij weet, of ik schuldig ben aan de zonden en boze stukken, die zij mij ten laste leggen, het ongelijk dat zij mij aandoen, is U bekend."

7. Als een onschuldig vervolgde (2 Samuel 15: 16 ), om der gerechtigheid wil mag ik op Uwe ontferming  rekenen,  daar  door  mijn  ondergang  de  ere  Uws  naams  en  de  hoop  aller rechtvaardigen schipbreuk zou lijden. Laat hen, zo bid ik, door dat Gij mij overgeeft, niet beschaamd worden, die U verwachten, o Heere, HEERE Zebaoth, der heirscharen! Laat hen, door mij, die met U in gemeenschap ben, als een offer van des werelds boosheid te zien vallen, niet te schande worden, die U in liefde zoeken, o God Israël’s.

8. Want om Uwentwil, omdat ik U toebehoor en voor Uw huis geijverd heb (vs. 10. Psalm 44: 23.  Jer.  15:  15),  draag  ik  versmaadheid  1);  schande  heeft  (liever:  heeft  schande)  mijn aangezicht bedekt (Psalm 44: 16).

1) Hoe klaar is het wederom uit deze verzen, gelijk als uit vs. 5, dat David in dit zijn lijden een voorbeeld was van den Messias in Zijn lijden. Bijna letterlijk zien wij het in den lijdenden Christus vervuld, hoe was Zijn aangezicht in Kajafas’ zaal en in het rechthuis van Pilatus met de wreedste schande bedekt, hoe zijn de snoodste  en  grievendste smaadredenen op Hem gevallen, als Hij verteerd door Zijn heilig liefdesvuur Zich overgeeft voor ‘s Heren huis, voor Diens heerlijkheid en ere. Wie uit deze klachten den Messias niet herkent, op diens hart ligt nog, gelijk als op het verleden Jodendom, het deksel van Mozes, hij ziet, al heet hij ook een Christen,  de heerlijkheid  van Christus nog  niet,  de Christus,  de Schrift  is voor  hem nog verborgen. Maar hij zal hem dan evenmin uit de volgende klachten herkennen..

9. Ik ben wegens dezen smaad, dien ik te dragen heb, mijnen broederen vreemd geworden, en onbekend aan mijner moeders kinderen, zodat zij zich schuw van mij terugtrekken (Psalm 38: 12. Joh. 7: 5).

10. a) Want de ijver van Uw huis heeft mij verteerd, hij zet mij aan, ontgloeit mij als een verterend vuur (Psalm 119: 139), en de smaadheden dergenen, die U smaden, zijn op mij gevallen; alle vijandschap tegen God concentreert zich op mijn persoon, om mijnen ijver voor U.

a) Joh. 2: 17. Rom. 15: 3.

11. En ik heb, als ik dien toestand van Uw huis voor mijne ogen zag (Luk. 19: 41 vv.), geweend in het vasten mijner ziel, in mijn diep lijden weggezonken; maar het is mij geworden tot allerlei smaad; men spot daarmee in plaats dat men zich tot bekering laat dringen (Psalm 109: 24 vv.).

1) Dikwijls gebeurt het, dat wie zich vurig in de bres stellen voor de ere Gods, de goddelozen te meer te voorschijn doen treden en verbitteren, dewijl zij strijdlustig, zonder bezadigdheid strijden. Doch David getuigt hier, dat hij zo bedaard in zijn ijver is geweest, dat het zelfs een hardheid van ijzer had moeten zacht maken. Evenwel door deze omstandigheden toont hij,

hoezeer hij door den moedwil van zijne vijanden is verdrukt, zodat hij zelfs niet vrij was, om te mompelen, en hem niets anders overbleef, dan met tranen en zuchten de zaak Gods te verdedigen..

12. En ik heb, in smart over de troosteloosheid van den algemenen toestand (2 Samuel 21: 22 ), enen zak tot mijn kleed aangedaan; maar ik ben hun tot een spreekwoord geworden, zij hebben nog te meer mij bespot.

13. Die in de poort zitten, de rechters, die geroepen zijn de ernstige zaken te behandelen (Genesis 19: 1 ), klappen van mij, verzinnen allerlei spotnamen (Job 30: 9), en ik ben een snarenspel dergenen a), die sterken drank 1) drinken 2), in de drinkgelagen zingt het woeste volk van den dweper, den schijnheilige, gelijk zij mij noemen, spotliederen.

a) Klaagt. 3: 14.

1) Vergel. Leviticus 10: 11

2)  Wat  David  hier  opsomt,  zijn wel de uitersten  der  boosheden,  welke hem troffen.  Op dezelfde wijze klaagt ook Jeremia, en van daar, dat er uitleggers zijn, die menen, dat deze Psalm door laatstgenoemden Profeet is gedicht. Wel is David hier een type van den Christus Gods. Wie denkt hier niet aan Golgotha, hoe men de Heilige Gods daar heeft bespot, hoe men op Zijn klagelijke klacht spottend heeft uitgeroepen: Hij roept Elias! En tevens heeft hij hier het beeld getekend van de Kerk Gods, die zo dikwijls tot een aanfluiting der hel is geweest, en dat zal blijven tot den jongsten dag.

14. Maar mij aangaande tegenover al dien haat en hoon, mijn gebed is tot U, o HEERE! 1) (Psalm 109: 4). Er is een tijd des welbehagens 2) waarin Gij mij verhoort (Psalm 32: 6. Jes. 49: 8. 2 Kor. 6: 2), o God! door de grootheid Uwer goedertierenheid, die Gij bewijst aan allen, die U kennen (Psalm 36: 11). Verhoor mij door de getrouwheid van de beloften Uws heils 3), die Gij beloofd hebt, wanneer wij tot U bidden.

1) Het is een bewijs van een zeldzame kracht, dat David zelfs door de harde behandeling niet zo verplet werd, dat hij den moed opgaf. Doch hij leert tegelijk, van welk middel hij zich bediend heeft tegen zulk ene zware ergernis. Want waar de goddelozen hun spotternijen als zo vele factoren gebruiken, om zijn geloof te vernietigen, daar zegt hij, dat hij het gebed heeft uitgestort,  waarmee  hij  alle  aanvallen  zou  afslaan.  Niet  twijfelachtig  is  het,  of  waar  hij gedwongen werd bij de mensen te zwijgen, van de wereld derhalve afgesloten, hij zich tot God heeft gewend. Alzo zullen ook nu de gelovigen op dezelfde wijze, ofschoon zij bij de goddelozen niets vermogen, staande blijven als overwinnaars, indien zij zich aangorden en moed vatten, om tot God te bidden. Slotsom is, dat, waar David alles had beproefd, maar zijn moeite  onbeloond  zag,  terwijl  de  mensen  hem  hadden  verlaten,  hij  met  God  alleen  had gehandeld..

2)  Of,  en  beter:  in  den  tijd  des  welbehagens.  David  noemt  nu  den  tijd,  den  tijd  des welbehagens.  Van alle mensen is hij afgebracht.  Alle hoop  op  den mens is ijdel.  Al zijn

moeite is te vergeefsen geweest. Zijne verwachting is nu enkel en alleen op zijn God. Zijn geloof en hope hebben hem niet begeven. Daarom kan hij roepen en smeken. Hij gevoelt, ja hij weet, dat zijn God hem nabij is Daarom noemt hij dezen tijd, den tijd des welbehagens. Want  hij weet  het, dat  het  Verbond Gods vast  staat  en dat  zijn God  hem niet  zal laten omkomen.

3) Ook hier heeft de Geest van Christus, die in de profeten en alzo in David (Hand. 2: 30) was, en die te voren betuigd heeft het lijden van Christus en de daaropvolgende heerlijkheid. (1 Petrus 1: 11), de uitspraak omtrent het voorbeeld (David) tot ene voorzegging van het tegenbeeld  (Christus)  versterkt.  Hoewel  onze  Psalm  als  een  Psalm  van  David  ook  over David’s lijden handelt, is toch de kerk, het eigenlijke lichaam daarvan, de lijdende Messias. Behalve  de  in  het  Nieuwe  Testament  duidelijk  op  Christus  toegepaste  plaatsen  uit  deze afdeling (vs. 5 en 10. Joh. 15: 25, 2: 17. Rom. 15: 3) herinnert ook vs. 8 vv. duidelijk aan de plaats Jes. 53: 3 en vs. 13, aan den smaad dien Jezus van de krijgsknechten in het rechthuis van Pilatus (MATTHEUS. 27: 27 vv.) moest ondergaan, waarom de oudere uitleggers het opschrift: "van de lelies" of "van de rozen" daarvan willen verstaan hebben, dat de Psalm handelt over de witte lelies der heilige onschuld van Christus en van de rode rozen van Zijn kostbaar bloed..

15.

II. Vs. 15-22. De aan het slot der vorige afdeling aangehevene bede om hulp en redding, wordt  tot  in bijzonderheden voortgezet,  in nauwe  aansluiting  aan de schildering van den nood, zo als die in die afdeling voorkomt (vs. 15-20). Vervolgens horen wij ene klacht over de hardheid en boosheid  der  vijanden (vs. 21 en 22), welke tot  grondslag dient  voor de verwensingen, die in de daarop volgende afdeling voorkomen.

15. Ruk mij uit het slijk 1), waarin ik wegzink (vs. 3), en laat mij niet geheel en al verzinken; laat mij gered worden van mijne haters, en uit de diepten der wateren, uit de ellende, waarin zij mij gestort hebben.

1) In deze tweede afdeling wordt hetzelfde gebed voortgezet; intussen klimt het gevaar hoe langer hoe meer, en dringender wordt dan ook het geroep om hulp..

16. Laat den watervloed, die nu tot aan de lippen is gekomen (vs. 3) mij niet overstromen, en laat  de diepte van den afgrond mij niet  verslinden,  en laat  den  put  des grafs,  waarin ik geworpen hen, zijnen mond over mij niet toesluiten, zodat ik als levend begraven worde.

17. Verhoor mij, Heere! ten opzichte van deze bede; want Uwe goedertierenheid is goed, is vertroostend voor het hart, daar zij het zo wel met ons meent (Jer. 32: 41. Psalm 25: 8); zie mij aan in genade, en help mij naar de grootheid Uwer barmhartigheden 1).

1)  David  spreekt  het  hier  uit,  dat  Gods  Almacht  en  goedertierenheid  tegelijk  met  Zijne getrouwheid en barmhartigheid voor hem, en dus ook voor geheel de Kerk,  de  vaste en onwrikbare grondslagen zijn, waarop het geloof rust, en waarop hij blijft pleiten. Het zijn niet

zijne eigene gerechtigheden, maar het zijn de barmhartigheid Gods, die hem vrijmoedigheid geven, om zijn hart voor zijn God uit te storten.

18. En verberg Uw aangezicht niet van Uwen knecht; want mij is bange 1) in dezen groten nood; haast U, verhoor mij (Psalm 31: 3 ).

1) Mij is bange. Uit dit enkele woord, uit die enkele uitdrukking, herkent gij den man naar Gods harte. Meermalen lezen wij het  van hem: Mij is bange. Maar in ditzelfde ogenblik, waarin  vrees  zijn  hart  vervult,  als  hij  ziet  op  zijne  doodsvijanden  slaat  hij  het  oog vertrouwend en smekend op ten hemel en roept tot zijn God om redding en verhoring des gebeds.

19. Nader tot mijne ziel, die in zo groot gevaar is (vs. 2), bevrijd ze; verlos mij om mijner vijanden wil, dat zij zich niet beroemen mij machtig geworden te zijn. (Psalm 13: 5).

20. Gij weet mijne versmaadheid,  en mijne schaamte, en mijne schande, hoe groot die is; wend  Gij ze door  Uwe barmhartigheid  af; al mijne benauwers zijn voor  U; Gij ziet  hun boosheid en moet hen naar Uwe gerechtigheid richten.

21. De versmaadheid heeft mijn hart gebroken, en ik ben zeer zwak; ik ben door die schande naar lichaam en ziel beide ziek geworden (Psalm 6: 3); en ik heb gewacht naar medelijden, bij de mensen, maar er is geen, die zich aan mij laat gelegen liggen, en naar vertroosters, maar heb ze niet gevonden 1), die liefdevol deelnamen in mijn lot (Klaagt. 1: 2, 9).

1) Ook hier, gelijk in het volgende vers, is de typische betekenis zo duidelijk te herkennen. De  ganse  lijdensgeschiedenis  van  Christus  op  Gabbatha  en  Golgotha  bewijst  dit   zo zonneklaar. Wat David hier klagende en zuchtende uitroept is volkomen vervuld in Hem, die door God tot zonde is gemaakt, op Wie de schuld van een verloren volk is gelegd. En het is volkomen waar: "ziende door het geloof op dien lijdenden Messias, die komen zou, heeft David om Zijnent  wil smaadheid gedragen en is hij, gesterkt  onder zijn lijden, door God verhoord en uitgeholpen." _

21. De versmaadheid heeft mijn hart gebroken, en ik ben zeer zwak; ik ben door die schande naar lichaam en ziel beide ziek geworden (Psalm 6: 3); en ik heb gewacht naar medelijden, bij de mensen, maar er is geen, die zich aan mij laat gelegen liggen, en naar vertroosters, maar heb ze niet gevonden 1), die liefdevol deelnamen in mijn lot (Klaagt. 1: 2, 9).

1) Ook hier, gelijk in het volgende vers, is de typische betekenis zo duidelijk te herkennen. De  ganse  lijdensgeschiedenis  van  Christus  op  Gabbatha  en  Golgotha  bewijst  dit  zo zonneklaar. Wat David hier klagende en zuchtende uitroept is volkomen vervuld in Hem, die door God tot zonde is gemaakt, op Wie de schuld van een verloren volk is gelegd. En het is volkomen waar: "ziende door het geloof op dien lijdenden Messias, die komen zou, heeft David om Zijnent  wil smaadheid gedragen en is hij, gesterkt  onder zijn lijden, door God verhoord en uitgeholpen." _

22. Ja, integendeel Zij hebben mij gal tot mijne spijs gegeven, in plaats van mij te troosten en te verkwikken, en, om mijn hartenleed te vermeerderen; in mijnen dorst hebben zij mij edik te drinken  gegeven,  zelfs  in  de  behoeften  der  natuur  mij  nog  honende  en  het  leven  bitter makende. (Jer. 8: 14; 9: 14; 23: 15).

Twee voorvallen bij de kruisiging des Heren staan in betrekking tot ons vers. Vooreerst gaven zij Hem edik te drinken met gal vermengd (mirre in den wijn); toen Hij dat geproefd had wilde Hij niet  drinken (MATTHEUS. 27: 34. Mark. 15: 23). Mattheus noemt  naar zijne gewoonte den drank theologisch; steeds het  oog op de profetieën des Ouden Testaments richtende, spreekt hij van gal en edik, opdat de vervulling van de plaats in den Psalm des te zichtbaarder worde. Markus daarentegen ziet naar Zijne gewoonte op den uitwendigen aard van den drank; volgens hem was het een (zure) wijn met mirre gemengd, de gewone drank voor misdadigers. Hun aangeboden was deze (dronken makende) drank ene weldaad, aan de persoonlijke, lijdende gerechtigheid aangeboden, was zij ene zware en bittere krenking..

Vervolgens riep Jezus volgens Joh. 19: 28 (vgl. MATTHEUS. 27: 48), toen Hij wist, dat reeds alles volbracht was, opdat de Schrift geheel zou vervuld worden: "Mij dorst" en men gaf Hem edik te drinken. Om de vervulling van de plaats in den Psalm aan te wijzen, riep dienvolgens de stervende Heiland: "Mij dorst; " de daad komt dus als ene symbolische voor, waardoor het beeld van den Psalm belichaamd wordt..

23.

III. Vs. 23-34. Thans volgen de verwensingen der vijanden, door welke Gods rechtvaardig, met hun handelen nauwkeurig overeenstemmend gericht over hen ingeroepen wordt, voor zich  zelven  echter,  den  nu  lijdende  en  door  hevige  smart  verscheurde,  hoopt  de  zanger spoedige hulp en verhoging, waarvoor hij Gode zijn lofoffer belooft, waarvan een zegen zal uitgaan tot geloofsversterking voor alle rechtvaardigen.

23.  Moge  dan Gods vergeldende rechtvaardigheid op  in het  oog  vallende wijze aan hen geopenbaard worden a). Hun tafel, aan welke zij zwelgen en hun spotliederen zingen, terwijl ik ween en vast (vs. 11 en 13) worde, ter vergelding dat zij mij dien edik gaven, voor hun aangezicht tot een strik; nog te midden van hun weelde overvalle hun het verderf; en tot volle vergelding 1) tot een valstrik, zodat de smart hen overvalle als de smart ener zwangere vrouw (1 Thessalonicenzen. 5: 3).

a) Rom. 11: 9.

1) In het Hebr. Welischlomim. Dit betekent: en den zorgelozen. De Staten-Overzetters hebben de Septuaginta gevolgd, die vertaalt: antapodosin, dat is en tot vergelding. Maar dan moest er staan: Oeleschiloemim. Wel dezelfde letters, maar anders gevocaliseerd. De dichter spreekt hier  van  zorgelozen,  van  hen,  die  daar  zeggen,  vrede,  vrede  en  geen  gevaar.  Heeft  hij geklaagd, dat zij hem gal tot zijn spijze hebben gegeven, hier spreekt hij het uit, dat hun tafel hun tot een strik worde. Onder tafel hebben wij hier weelderigen overvloed te verstaan. De

Apostel Paulus in Rom. 11: 9-10 begrijpt onder dit beeld, de geestelijke en eeuwige goederen, die de Heere God Zijn volk had verleend.

24. Laat hun a) ogen, waarmee zij met vreugde mijne ellende zagen (Psalm 22: 18), duister worden, dat zij niet zien; en doe hun lenden, den zetel der natuurlijke kracht, waarmee zij mij mishandelen, gedurig (voor altijd) waggelen, dat ze niet meer ophouden te wankelen. (Nah. 2: 11).

a) Jes. 6: 9; 29: 10; 44: 18. Rom. 11: 10,

25. Stort over hen Uwe gramschap uit (Psalm 79: 6. Hos. 5: 10), gelijk zij over mij smaad en schande uitgegoten hebben (vs. 8 vv.), en de hittigheid Uws toorns grijpe hen aan met alle macht, om hen te verderven.

26. Hun paleis 1) zij, ter vergelding daarvoor, dat zij mij uit mijn huis verdreven hebben (2 Samuel  16:  10  vv.),  verwoest;  in  hun  tenten  zij  geen  inwoner  2).  (Job  18:  15  vgl. MATTHEUS. 23: 38. Hand. 1: 20).

1) Heeft David in de vorige verzen gesproken van de personen, hier spreekt hij den vloek uit over hun bezittingen.

2) Dit was wel het zwaarste op tijdelijk gebied, wat een Oosterling kon treffen. Zoals wij reeds vroeger hebben aangemerkt, bestond de rijkdom niet alleen in vele bezittingen, maar ook  in  vele  kinderen  en  dienstbaren.  Welnu  hier  komt  de  vloek,  dat  de  tenten  zullen uitgestorven zijn.

27. Want zij vervolgen, die Gij geslagen hebt; in plaats van zich te ontfermen en te bedenken, hoe spoedig Uwe kastijdingen hen zelven kunnen treffen (Job 19: 21 vv. Jes. 53: 4. Zach. 13: 7. Joh. 19: 3 vv. Luk. 23: 21), en maken een praat van de smart Uwer verwonden, met vreugde vertellen zij van het lijden, dat Gij anderen liet dragen. (Jes. 66: 16. Jer. 25: 33).

28. Laat het hun gaan naar de wet der zedelijke wereldorde, dat dit de vloek des bozen is, dat het kwade steeds voortgaande kwaad moet  baren (Rom. 1: 24 vv.); doe misdaad tot hun misdaad, stapel bij hen zonde op zonde, en laat hen niet komen tot Uwe gerechtigheid, laat hen nimmer door U van schuld en straf worden vrijgesproken; onttrek Uwe genade geheel, en geef hen over aan de onbekeerlijkheid van hun hart.

29. Laat hen uitgedelgd worden uit het boek des levens 1), waarin de namen staan dergenen, die bij het leven moeten behouden worden (Dan. 12: 1), en met de rechtvaardigen, tot wier getal zij ook niet behoren (Habakuk. 2: 4), niet aangeschreven worden.

1) "Of der levenden" in den zin: "laat ze gedood worden."

Slechts met  vrezen en beven mag men  zulke  uitspraken der  Heilige Schrift,  als wij hier vinden, nader treden: in een goddelozen mond kunnen zij zeer goddeloos worden..

Wordt eerst een Petrus, Paulus, Jacob, David, Elisa, zo zult gij ook in den naam van God mogen vloeken..

Er is verstand nodig, om te onderscheiden wie verworpen en wie nog te redden zijn; reinheid, dat men niet zijn eigen ik zoeke; gematigdheid, die het gemoed tot stil verdragen geneigd maakt..

Zij,  over  wie  David  deze  oordelen  profiteert,  zijn  mensen,  die  tot  de  uiterste  boosheid gekomen zijn, die naar het rechtvaardig oordeel Gods aan de zonde worden overgegeven, en onherstelbaar verloren zijn.

Het zijn verschrikkelijke, ontzettende oordelen, die David hier zijne vijanden aankondigt, van hen profeteert, ja, zelfs bidt, dat God ze over hen brengen. En toch, het moet ons onder de lezing reeds duidelijk zijn geworden, er spreekt uit zijne woorden geen onheilige toorngeest, maar de Heilige Geest van Christus, door Wie de profeten gesproken hebben. David is hier profeet en voorbeeld van Christus, en die vijanden haten en vervolgen. honen en smaden hem niet als David, maar als den Gezalfde Gods, als den gunsteling van Jehova, als den ijveraar voor het huis Gods. En die oordelen, welke hij over hen uitspreekt, zijn ze iets anders en iets meer dan de gerichten en straffen, die Gods gerechtigheid over zulke zondaren eist? Of kan God zulk een afval en vijandschap ongestraft laten?.

30. Doch ik, in tegenoverstelling van mijne vijanden, die nu nog verheven zijn, ben ellendig en in smart. Doch gelijk zij verheven zijn, om ras op ‘t diepst vernederd te worden, zo lig ik neer, om ter rechter tijd verhoogd te worden en ik mag de nadering van dien tijd wensen met de bede: Uw heil, o God! zette mij in een hoog vertrek, ontrukke mij aan het tegenwoordige lijden en plaatse mij op het toppunt van zegen en van welvaart.

31. Ik zal, wanneer de tijd dier verlossing daar is, Gods naam prijzen met gezang, en Hem met dankzegging groot maken 1).

1) Wij melken het hier wel, dat David hier hetzelfde met andere woorden uitspreekt als wat hij in Psalm 4 zegt. Wel is zijn toestaan een voor de wereld alles behalve benijdbare toestand, maar toch is zijn hope blijvend gevestigd op Zijn Verbonds-God. Hij houdt zich aan Zijn God vast en is er vast van overtuigd, dat hij diens Naam nog eenmaal zij loven en prijzen.

32. En het geestelijk offer van dankbaren lof, die uit het diepst des harten voortkomt, zal den HEERE aangenamer zijn dan een os, of een gehoornde var; die de klauwen verdeelt 1), dan een offerdier, dat mannelijk en volledig opgewassen is en tot de reine dieren behoort, dat een offer geheel volgens de wet is (Leviticus 1: 3; 11: 3. Genesis 15: 9. vgl. Psalm 40: 7; 50: 23; 51: 18 50.23 51.16).

1) Beter: ‘t  Zal den Heere aangenamer zijn dan varren, die hoornen en klauwen hebben. Hiermede verklaart hij, dat hij weet, welk offer de Heere aangenaam is, nl. de offers van zijn hart en lippen, waardoor hij het uitspreekt, dat hij alleen Zijn uitredding en verheffing aan den Heere God heeft te danken.

33. De zachtmoedigen (de ellendigen, de bedrukten), allen, die met mij in gemeenschap van geloof en van lijden verbonden zijn, dit gezien, hebbende, dat ik U mijn dankoffer breng, zullen zich met mij verblijden, en gij, die God zoekt! ulieder hart zal leven 1). Gelijk zij met mij gebeden hebben, zullen zij zich ook met mij verheugen (Psalm 22: 27).

1) David spreekt hier zijn begeerte uit, dat zijne uitredding en verlossing, aan dezen, die in eenzelfde nood verkeren tot bemoediging en verlevendiging van hun hope zal zijn. Zo toont hij  ook  hier  een  patriarch  der  Kerk  te  zijn,  die  voor  alle  gelovigen,  in  zijn  levens-  en lijdensgeschiedenis,  maar  ook  in  de  geschiedenis  van  zijne  uitredding  een  doorluchtig voorbeeld is geweest.

34. Want deze is de troostvolle ervaring, die alsdan in mijn voorbeeld op nieuw bevestigd wordt, de HEERE hoort de nooddruftigen, wanneer zij tot Hem roepen, en Hij veracht Zijne gevangenen niet, Hij neemt integendeel allen aan, om ze te verlossen, die in duisternis zitten en gevangen liggen in ellende. (Psalm 107: 10).

Heerlijk  woord:  Zijne  gevangenen!  Zij liggen  in  de  gevangenis  van  smart,  door  het  hun opgelegde kruis hun veroorzaakt, maar ook in Zijn hart; zij lijden volgens Zijnen wil, dus om Zijnentwil, maar onder Zijne ogen en slechts zo lang, als hij het wil; Hij voert de gevangenen uit  ter  rechter  tijd  in enkel welvaart,  en heil,  zegen en voorspoed en dan  zijn  het  Zijne verlosten, Zijne gezegenden, Zijne kinderen en erfgenamen..

35.

IV. Vs. 35-37. Wat David aan ‘t slot der vorige afdeling van de ellendigen en armen en van de gevangenen des Heren zegt, neemt de Gemeente van Israël ter harte, in den tijd, dat zij zich in zulk een toestand bevindt en God heeft leren zoeken. -Het gebed van haren koning wordt haar gebed gedurende de Babylonische ballingschap; zij breidt het echter hier door ene liturgische toevoeging uit (Vergelijk  Psalm 14: 7; 25: 22; 31: 23), die hare hoop voor de toekomst uitspreekt.

35. Dat Hem, den Heere, prijzen de hemel en de aarde, de zeeën, en al wat daarin wemelt (Psalm 148: 1 vv.).

36. Want God zal Zion verlossen, en de steden van Juda bouwen; en aldaar zullen zij wonen, en haar erfelijk bezitten.

37. En het zaad Zijner knechten (Psalm 102: 29) zal haar, de weder opgebouwde steden van Juda beërven; en de liefhebbers Zijns naams zullen daarin wonen (Jes. 66: 9).

Onbegrijpelijk is het slot van dezen Psalm ook in David’s mond niet; dat Israël’s hoogste heerlijkheid door het gericht van ballingschap zou doorbreken, voorzegt reeds de Thora (de Wet in de 5 Boeken van Mozes), en ook David zelf las in Gods hart als profeet lijden en vreugde  der  toekomst.  Maar  ook  de  opvatting,  dat  de  voor  ons  liggende  afdeling  ene liturgische bijvoeging der gemeente uit de ballingschap is, is aan te nemen: de gemeente der

ballingschap kon dezen Psalm des te eerder tot de hare maken, daar David’s typisch lijden zich herhaalde in haar, voor zover zij in ‘t midden der heidenwereld Jehova beleed..

De dichter is hier profeet, profeteert  van de verlossing van het aardse, maar ook van het geestelijk Zion. Hij voorspelt hier de heerlijke en zalige toekomst van dat geestelijk Zion, dat eenmaal zonder vlek en rimpel, den Hemel der heerlijkheid, den hemelsen tempelburcht zal bewonen.

PSALM 70.

DAVID’S BEDE OM HULP TEGEN DE VIJANDEN.

1. Een Psalm van David, voor den opperzangmeester (Psalm 3: 1; 4: 1), om te doen gedenken (Psalm 38: 1).

Was de vorige Psalm op het nauwst verwant met Psalm 40, zo wijst inzonderheid Psalm 69: 30: "Doch ik ben ellendig en in smart. Uw heil, o God! zette mij in een hoog vertrek," op Psalm 40: 18; "Ik ben wel ellendig en nooddruftig, maar de Heere denkt aan mij." Thans volgt uit Psalm 40 de afdeling vs. 14-18  als een eigene zelfstandige Psalm met slechts weinige veranderingen 1) en voor het bij 2 Samuel 17: 22 genoemde doel. 2).

1) Daaruit ziet men, dat het ook gepast is, om volgens een goed voorschrift met dezelfde woorden  meermalen  te  bidden,  wanneer  slechts  onze  inwendige  toestand  daarin  juist  is uitgedrukt en men zijn verlangen met die woorden steeds op nieuw kan verenigen..

2) Waarschijnlijk werd deze Psalm in de Babylonische ballingschap veel gebeden..

2.

I. Vs. 2-5. Dringende bede om Gods spoedige hulp, den vijanden tot beschaming en den vromen tot vreugde.

2. Haast U, o God! om mij te verlossen; o HEERE, tot mijne hulp (zie Psalm 40: 18 ).

Dit vers met bijvoeging van het: "Ere zij den Vader en den Zoon enz.", is in den godsdienst der Christelijke kerk overgegaan en draagt den naam van Deus in adjutorium..

3. a) Laat hen beschaamd en schaamrood worden, die mijne ziel zoeken, die mij om ‘t leven zoeken te brengen; laat hen achterwaarts gedreven en te schande worden, met smaad overdekt worden, die lust hebben aan mijn kwaad.

a) Psalm 35: 4,26; 71: 13.

4.  Laat  hen  terugkeren  tot  loon  hunner  beschaming  1);  laat  hen  met  schaamte  op  hun voetstappen terugkeren, die daar zeggen: Ha ha!

1) Hebr.: "Laat hen terugkeren op den voetstap hunner schande", dat is "laat hen wederom te schande worden."

5.  Laat  in  U  vrolijk  en  verblijd  zijn  allen,  die  U  zoeken;  laat  de  liefhebbers  Uws  heils geduriglijk zeggen: God zij groot gemaakt!

6.

II. Vs. 6. De tegenwoordige nood wordt te kennen gegeven en de bede om hulp spoedig herhaald.

6. Doch ik ben ellendig en nooddruftig 1); o God! haast U tot mij 2); Gij zijt mijne hulp en mijn bevrijder; HEERE! vertoef niet.

1) De dichter spreekt het hier uit, wie hij in zich zelven is. Ieder kind van God is in zich zelven ellendig en nooddruftig, maar in zijn God rijk en verrijkt. Indien hij maar dit steeds blijft erkennen, en gedurig tot zijn God gaat, om door Hem de ledige vaten des geloofs te laten vullen.

2) Het in Psalm 40: 8 uitgesproken vertrouwen: "de Heere denkt aan mij," is hier in ene bede veranderd.

Diegenen,  welke  Psalm  40  voor  een  bepaald  Messiaanse  verklaren,  zien  den  voor  ons liggende voor een gebed aan van de gelovigen, die hunnen voorganger Christus in lijden en vreugde moeten gelijkvormig worden en Hem daarom hier Zijn gebed naspreken..

6.

II. Vs. 6. De tegenwoordige nood wordt te kennen gegeven en de bede om hulp spoedig herhaald.

6. Doch ik ben ellendig en nooddruftig 1); o God! haast U tot mij 2); Gij zijt mijne hulp en mijn bevrijder; HEERE! vertoef niet.

1) De dichter spreekt het hier uit, wie hij in zich zelven is. Ieder kind van God is in zich zelven ellendig en nooddruftig, maar in zijn God rijk en verrijkt. Indien hij maar dit steeds blijft erkennen, en gedurig tot zijn God gaat, om door Hem de ledige vaten des geloofs te laten vullen.

2) Het in Psalm 40: 8 uitgesproken vertrouwen: "de Heere denkt aan mij," is hier in ene bede veranderd.

Diegenen,  welke  Psalm  40  voor  een  bepaald  Messiaanse  verklaren,  zien  den  voor  ons liggende voor een gebed aan van de gelovigen, die hunnen voorganger Christus in lijden en vreugde moeten gelijkvormig worden en Hem daarom hier Zijn gebed naspreken..

PSALM 71.

GEBED OM REDDING.

De Psalm behoort tot de 34 Psalmen (Psalm 1, 2, 10, 33, 43, 71, 91, 93-97, 99, 104-107, 111-119, 135-137, 146-156) die de Talmud "verweesde Psalmen"  noemt, omdat  zij geen opschrift aan het hoofd dragen. De Septuaginta, die door de Vulgata gevolgd wordt, heeft dat gemis zoeken te vergoeden door er boven te plaatsen: "Van David, een Psalm van de zonen van Jonadab (Jer. 35: 6) en de eerste gevangenen (2 Koningen 24: 14 vv.). De eerste opgaaf, dat de Psalm van David afkomstig is, is slechts in zo verre juist, als hij als het ware ene Anthologie (bloemlezing) uit  enkel Davidische Psalmen schijnt  te zijn, welker leringen op zeer gepaste wijze voor eigen behoefte gewijzigd en door slechts kleine veranderingen tot een eigen Psalm verenigd zijn. De tweede opgaaf wijst den Psalm aan als een lievelingslied der Rechabieten van dat geslacht dat volgens den wil van zijnen stamvader zich zó getrouw aan de  eenvoudige  nomaden-zeden  vasthield  dat  de  profeet  Jeremia  in  Hoofdstuk  35  zijner profetieën  hen  zijnen  tijdgenoten  als  een  beschamend  voorbeeld  van  zelfverloochenende gehoorzaamheid aan de vaderlijke wet voor ogen stelt; tevens wordt het voorgesteld als een lievelingslied der eerste ballingen.  Deze  opgang berust  misschien op ene zeer oude juiste overlevering. Wanneer men ziet op de door den gehelen Psalm heersende, zachte elegische stemming en ook den persoonlijken toestand van den vervaardiger in aanmerking neemt, die op een leven, rijk in ervaring en vol zware vervolgingen,  maar ook op zeer wonderbare leidingen terugziet, en reeds op hogeren leeftijd is, dan ligt het voor de hand te menen, dat de vervaardiger de profeet Jeremia is; dat deze het lied uit zijn hart gezongen heeft en het aan dat gezantschap van Zedekia, waarvan 2 Koningen 24: 20 sprake was, nevens het vermanende schrijven in Jer. 29: 4 vv. aan de gevangenen in Babel medegegeven heeft tot troost en tot onderwijzing.

Nam de vorige Psalm dat  gedeelte van Psalm 40 weer op, dat met het roepen om Gods spoedige hulp begint en eindigt, zo sluit zich deze Psalm aan, doordat hij het: "Heere haast U tot mijne hulp" (vs. 12) in zijn midden neemt, tot ene veel betekenende vingerwijzing voor degenen, tot wier troost en onderwijzing het lied moet dienen, dat zij zich mogen troosten met de spoedige hulp van God, maar zich niet moeten laten verleiden om die langs valse wegen te zoeken.  Eveneens  heeft  de  bede  in  het  "Onze  Vader"  om  dagelijks  brood,  met  veel betekenend heenwezen naar het woord in MATTHEUS. 6: 33, vóór en achter zich die drie beden, die betrekking hebben op het rijk van God en zijne gerechtigheid, om alzo te bewaren voor het misbruik der vleselijke gezindheid.

I. Vs. 1-6. Van den Heere, en wel van Hem alleen verwacht de zanger  zijne hulp en de verlossing: Uit de hand zijner vijanden en verdrukkers. Zeker zal Hij hem ook ter rechter tijd redden en heil verschaffen, want hij is van zijne jeugd af, ja van moeders lijf af, zijne hulp geweest en heeft hem door ontelbare bewijzen van genade een loflied op zijne lippen gelegd, dat nooit kan eindigen. Even als aan vs. 1-3 de plaats Psalm 31: 2-4 ten grondslag ligt, zo aan vs. 4-6 de plaats Psalm 22: 10-11. Het laatste is op ene zeer vrije wijze wedergegeven en door een woord van inleiding en een slotwoord in vs. 4 en 6c omgeven.

1. Op U, o HEERE! a) betrouw ik, in U hen ik geborgen, laat mij niet beschaamd worden in eeuwigheid.

a) Ps 22: 6; 25: 2-3; 31: 2-3. Jes. 49: 23.

2. Red mij door Uwe gerechtigheid, en bevrijd mij; neig Uw oor tot mij, en verlos mij, schenk mij uw heil.

3. Wees mij tot enen rotssteen, die mij ene veilige schuilplaats aanbiedt, om daarin te wonen, om geduriglijk daarin te gaan, om mij daarin voor altijd op te nemen als ik ene toevlucht nodig heb; Gij hebt bevel gegeven (mij toegezegd), om mij te verlossen, want Gij Zijt mijne steenrots en mijn burg.

Deze verzen zijn uit Psalm 31 genomen met slechts weinige veranderingen. Zo is in vs. 2 het "haastelijk" uitgelaten in vs. 3 staat (Psalm 90: 1), = rotssteen in plaats van zwem en Psalm 31: 3 =" steenrots," een rots der toevlucht..

4. Mijn God! bevrijd mij van de hand des goddelozen. van de hand (de vuist Psalm 18: 1 18.1) desgenen, die verkeerdelijk handelt, en des opgeblazenen, des geweldenaars.

Bevrijd Gij de ziel, van het ongeloof, dat als een oude tiran het geloof zoekt te vernietigen. Staat de Geest niet altijd op de wacht, zo verzamelt deze vijand spoedig alle menigten van ijdele gedachten om de ziel te belegeren.

5.  Want  Gij zijt  mijne verwachting,  het  voorwerp  van mijn hopen,  Heere,  HEERE,  mijn vertrouwen 1), de grond van mijn vertrouwen, van mijne jeugd aan.

1) Niet maar zonder meer brengt hij hier te berde, dat hij op God vertrouwt, maar de ervaring verbindt hij er tegelijk mede, en bekent dat hem reeds van der jeugd aan de bewijzen der genade zijn geschonken, waaruit hij had kunnen leren, dat hij niet anders, dan op God was geworpen.  Doch  ofschoon  hij naar  zijn  gevoelen  alzo,  om zo  te  spreken,  de  werkelijke oorzaak van zijn geloof aanwijst, zo is toch daaruit ook op te maken, hoe werkzaam zijne herinnering is geweest, om hope te koesteren op de weldaden Gods. Met dit vers hangt ook het volgende nauw samen. Hij verkondigt toch niet slechts te weten, welke weldaden hij van jongs af heeft genoten, maar ook die, welke, voordat hem het aan zijn werd gegeven, hij had ervaren..

6. Op U heb ik gesteund van den buik aan, van of, uit mijner moeders ingewand aan zijt Gij mijn Uithelper 1), Gij waart het, die mij toen hebt ontbonden; mijn lof is geduriglijk van U. Gij zijt het, wie ik mijn aanzijn te danken heb en de bewaring tot op dit uur, en die daarom altijd en onafgebroken recht hebt op mijnen dank.

1) Het werkwoord, waarvan dit woord is afgeleid, betekent letterlijk, het los maken van de vrucht uit den moederschoot. De dichter wil hier dus zeggen, dat hij zijn gehele zijn aan den Heere heeft te danken. Hoe deze er voor gezorgd heeft niet alleen, dat hij van zijn jeugd aan

werd geleid, maar ook er voor gezorgd heeft, dat hij levend ter wereld kwam. Alles, wat hij is en geworden is brengt hij terug tot de Almachtige Trouw en Goedertierenheid Gods.

7.

II. Vs. 7-12. De zanger weet, dat hij in zijn leven uit ontelbare en onnoembare gevaren gered is door God, daarom is zijn mond vol van den lof der Goddelijke heerlijkheid dat geeft hem echter  ook  vertrouwen  om te  bidden,  dat  God  hem in  zijne  verdere  noden  getrouw  zal bijstaan, nu hij rede op hogeren ouderdom is en David’s gebed om spoedige verlossing ook aan hem zal vervuld worden.

7. Ik ben van wege de grote ellenden, die mij reeds in mijn leven getroffen hebben, velen als een wonder geweest, daar mijne redding hun onmogelijk scheen; doch Gij zijt mijne sterke Toevlucht  1);  Gij hebt  mij het  onmogelijke toch mogelijk weten te maken (Ezechiël. 24: 24,27).

1) Dit was des dichters vertrouwen niet alleen, maar dit was de oorzaak van zijn staan blijven. Ja, hij was wel een wonder geweest, van wege zijn staan blijven te midden van den tijd van afval, maar dit kwam, omdat zijn God zich immer had getoond, de God des Verbonds en der Sterkte te zijn, die hem, Zijn knecht niet verliet, al was hij van de mensen afgesloten en veracht.

Vergel. 2 Koningen 22: 7. Slot.

8. Laat tot dank daarvoor mijnen mond vervuld worden met Uwen lof, den gansen dag met Uwe heerlijkheid (Psalm 51: 17).

9. Verwerp, zo bid ik met David (Psalm 51: 13),mij niet van Uw aangezicht, Gij die mij in de eerste helft mijns levens zo getrouw bewaakt hebt, trek Uwe hand niet terug in den tijd des ouderdoms; verlaat mij niet, terwijl mijne kracht vergaat 1), terwijl de ouderdom met hare verzwakking daar is.

1) Is het onwaar, zijn het boze lasteringen zijner vijanden, dat God hem om zijn wandaden verlaten heeft. Voor God weet David zich schuldiger, dan zijn vijanden hem verklaren. Ook dit behoort tot den ouderdom, maar tot den ouderdom der ware godvruchtigen, dat zij het schuldige hunner zonde dieper en zwaarder gevoelen. De geheugenis der zonden gaat bij den ouderdom niet verloren, ook als hij weet, dat de Heere ze vergeven heeft, en in eeuwigheid niet meer gedenken wil. En waar die geheugenis mocht verzwakt zijn, dan wordt zij weer gewekt, vooral wanneer de Heere ons de gevolgen  van de zonde der jeugd of rijper, of gevorderden leeftijd gevoelig ondervinden doet..

10. Want mijne vijanden spreken van mij, en die op mijne ziel loeren, beraadslagen te zamen,

11. Zeggende (Psalm 3: 3; 41: 6): God heeft hem verlaten, jaagt na, en grijpt hem, want er is geen verlosser, want hij is niet te redden (Psalm 22: 12).

12. O God! wees niet verre van mij; mijn God! haast U tot mijne hulp (Psalm 22: 20; 35: 22; 38: 22 vv.; 40: 14

De oudere Protestantse Theologen houden op grond van Jes. 46: 3 vv. dezen Psalm voor een gebed der oude Kerk; daarom schrijft J. Arnd: "Toen de kerk Gods nog in hare jeugd was en bloeide, toen was er rechtschapen ijver, geloof, belijdenis, liefde, standvastigheid, zodat vele duizenden martelaren hun leven en bloed hebben overgegeven om des Evangelies wil, en al hun have en hun goed aangewend tot voortplanting daarvan. Nu is de zwakke ouderdom van de Kerk gekomen, dat er bijna geen geloof, geen krachtig gebed, gene volharding, gene trouw meer is; zozeer is zij verzwakt, dat men daarover klagelijk moet zuchten en jammeren."

13.

III. Vs. 13-18. Terwijl de zanger zij dan vijanden, die door hun boosheid Gods machtigen arm uittarten; even als David, smaad en ondergang toewenst, stelt hij zich zelven een geduldig en voortdurend wachten ten plicht, bij bestendig prijzen des Heren. "Wat de jeugd omtrent het aardse goed prijst, omdat zij het ontoereikende daarvan nog niet kent, ligt verre achter hem, en  wat  de  mannelijke  leeftijd  in  trots  bewustzijn  van  eigen  kracht  omtrent  des  mensen vermogen roemt, is ook voor zijne ogen tot schande geworden. Slechts ene vaak is voor zijnen ouderdom prijzenswaardig gebleven: des Heren gerechtigheid en goedheid.

13. Laat hen beschaamd worden, laat hen verteerd worden, die mijne ziel tegen zijn, die mij vijandelijk gezind zijn, mij bestrijden; laat hen met smaad en schande overdekt worden, die mijn kwaad zoeken (Psalm 35: 4,26; 40: 15; 70: 3; 109: 29

14. Doch ik zal, getroost en onbevreesd (Psalm 31: 25) geduriglijk hopen op Uwe komst, o Heere! en zal, wanneer mijnen vijanden de rechtvaardige vergelding overkomt (vs. 13), al Uwen lof, dien ik tot hiertoe bezong, nog groter maken.

15. Mijn mond zal Uwe gerechtigheid 1) vertellen, den gansen dag  Uw heil, beide, Uwe gerechtigheid  en  Uw  heil in  de  menigvuldige  betoningen  en  openbaringen;  hoewel ik  de getallen niet weet; hoewel ik ze onmogelijk zou kunnen optellen (Psalm 139: 17 vv.).

1) Onder gerechtigheid hebben wij ook hier inzonderheid de getrouwheid Gods te verstaan, waardoor de man Gods is behoed en bewaard. Daardoor is hij uitermate beweldadigd. En die weldaden zijn zo velen, dat hij het getal er van niet weet. Hij kan beginnen, maar komt niet aan het einde. David verzinkt hier als het ware onder het besef en het gevoel van de ontelbare goedertierenheden Gods.

16. Ik zal heengaan in het blij en juichend geloof aan de mogendheden des Heren HEREN; ik zal  Uwe  gerechtigheid  vermelden,  Uwe  alleen,  want  bij  mij,  noch  bij  enig  mens  is gerechtigheid.

17. O God Gij hebt mij Uwe wegen (Jer. 1: 4 vv.) geleerd van mijne jeugd aan, en tot nog toe, nu ik reeds 50 levensjaren tel (2 Koningen 22: 7 ), verkondig ik Uwe wonderen, waarmee Gij mij leidt (Psalm 9: 2; 77: 12).

18. Daarom ook, terwijl de ouderdom en grijsheid daar is, voor de deur staat, verlaat mij niet, o  God! totdat  ik dezen geslachte verkondige Uwen arm,  waarmee Gij zo  krachtig in de lotgevallen op aarde ingrijpt, allen nakomelingen (Psalm 22: 31 vv.) Uwe macht, waarmee Gij Uwe raadsbesluiten ten uitvoer brengt, zonder dat iemand U terughouden kan.

19.

IV. Vs. 19-24. De gedachte aan de verkondiging van Gods gerechtigheid, van welke bij zo even gesproken heeft, sleept den zanger zozeer weg, dat hij reeds nu in dien toon spreekt, en daar voor zijn geloof de redding reeds achter hem ligt, wordt de bede, die zonder klacht was, wordt het zachte lied een luid lofgezang.

19. Ook is Uwe gerechtigheid, o God! tot in de hoogte, zij reikt in de hemelen (Psalm 36: 6; 57: 11); Gij, die grote dingen gedaan hebt, o  God! wie is U gelijk? 1) (Exodus 15: 11. Deuteronomium 3: 24. 2 Samuel 7: 22. Psalm 35: 10; 89: 9. Jer. 10: 6).

1) Hierop heeft deze uitroeping betrekking, dat wij leren door het geloof te overwinnen en voor alle hindernissen de macht Gods plaatsen, zoals deze verdient. Want ofschoon wij allen bekennen met woorden, dat niemand Gode gelijk is, nauwelijks is één op de honderd er zo ernstig van overtuigd, dat Hij alleen in staat is, om ons te bewaren..

20. Gij, die mij vele benauwdheden en kwaden hebt doen zien, zult mij weer levend maken, en zult mij weer ophalen uit de afgronden der aarde (Psalm 60: 5; 85: 7. Deuteronomium 31: 17).

Had hij steeds in gelijke mate het geluk genoten, hij zou zich hebben kunnen verblijden, maar nooit zou hij het hebben ondervonden, wat het zegt door Gods ondoorgrondelijke macht aan het verderf te worden ontrukt, omdat wij tot den dood toe moeten vernederd worden, opdat God zich openbare als onzen Verlosser. Want dewijl wij zonder zelfbewustzijn in de wereld komen, herinnert ons de aanvang onzes levens niet duidelijk genoeg aan zijnen oorsprong; maar  wanneer  God  ons  te  hulp  komt  in  enen  toestand  van  radeloosheid,  dan  is  deze opstanding uit den dood ons een heldere spiegel Zijner genade..

21.  Gij zult,  wanneer  Gij Uw volk  zult  verheffen,  mijne grootheid  vermeerderen,  en  mij rondom vertroosten.

Evenals Jeremia door zijne landslieden was vervolgd, even zozeer werd hij na zijnen dood door  hen  vereerd.  Het  is  zeer  natuurlijk,  dat  zijne  profetieën,  die  op  de  ballingschap betrekking hadden, in hoge mate voorwerp van verering en studie werden voor de in die ballingschap levende Joden (Dan. 9: 2. 2 Kronieken 36: 21 vv. Ezra 1: 1 1.1). De verwoesting der  heilige  stad  en  de  wegvoering  toch  waren  de  schitterendste  rechtvaardiging  van  den

profeet, die gedurende zijn leven zozeer gehoond en vervolgd was. Gelijk het nu in dergelijke gevallen niet zelden is, zo had er in de waardering van den profeet ene gehele ideale gedaante, hij kwam ten laatste voor als de grootste der profeten, zodat men hem eindelijk den profeet noemde (Deuteronomium 18: 15) en zijne wederkomst  aan het  einde der dagen geloofde (MATTHEUS. 16: 14. Joh. 1: 21; 6: 14)..

21.  Gij zult,  wanneer  Gij Uw volk  zult  verheffen,  mijne grootheid  vermeerderen,  en  mij rondom vertroosten.

Evenals Jeremia door zijne landslieden was vervolgd, even zozeer werd hij na zijnen dood door  hen  vereerd.  Het  is  zeer  natuurlijk,  dat  zijne  profetieën,  die  op  de  ballingschap betrekking hadden, in hoge mate voorwerp van verering en studie werden voor de in die ballingschap levende Joden (Dan. 9: 2. 2 Kronieken 36: 21 vv. Ezra 1: 1 1.1). De verwoesting der  heilige  stad  en  de  wegvoering  toch  waren  de  schitterendste  rechtvaardiging  van  den profeet, die gedurende zijn leven zozeer gehoond en vervolgd was. Gelijk het nu in dergelijke gevallen niet zelden is, zo had er in de waardering van den profeet ene gehele ideale gedaante, hij kwam ten laatste voor als de grootste der profeten, zodat men hem eindelijk den profeet noemde (Deuteronomium 18: 15) en zijne wederkomst  aan het  einde der dagen geloofde (MATTHEUS. 16: 14. Joh. 1: 21; 6: 14)..

22.  Ook  zal  ik  U,  wegens  deze  persoonlijke  redding  mijner  eer,  zowel  als  wegens  de herstelling van Uw volk, loven met het instrument der luit, op de Nabla, Uwe trouw, mijn God! in het vervullen Uwer beloften; ik zal U psalmzingen met de harp, op de citer, o Heilige Israël’s. (Psalm 78: 41; 89: 19. Jer. 1: 4 ).

23. Mijne lippen zullen juichen, wanneer ik U zal psalmzingen, en mijne ziel, die Gij verlost hebt (Psalm 34: 23; 103: 2).

24. Ook zal mijns tong Uwe gerechtigheid, uwe trouw den gansen dag uitspreken; want deze is de betoning dier gerechtigheid, die mij zo zeker is, alsof zij reeds aanwezig ware; want zij zijn beschaamd, want zij zijn schaamrood geworden, die mijn kwaad zoeken (vs. 13).

De Psalmist betuigt, dat de rechtvaardigheid van Christus en de grote verlossing daardoor verkregen, het geliefkoosde, het voornaamste, het enige onderwerp van zijn gesprek zou zijn; niet op enen Sabbath alleen, maar op iedere dag der week, van het jaar, van zijn leven; niet alleen op de vastgestelde tijden van plechtige godsdienst, maar bij elk gewoon geval, in elke samenkomst ten allen tijde. Waarom wil hij alzo, waarom altijd bij dit onderwerp toeven? Omdat hij daarvan de getallen niet kent. Het is onmogelijk de volheid dier zegeningen te weten of uit te putten. De rechtvaardigheid is onuitsprekelijk, de verlossing eeuwig. Om den duur uit te drukken, ontbreken getallen, om de heerlijkheid te beschrijven is er aan woorden gebrek.

De dichter eindigt met een overwinningslied, met een lied, waaruit zijn vast geloof en zijne onwrikbare hope spreekt. Hij is er zeker van, dat zijne vijanden zullen beschaamd worden, dat

hij als een wonder Gods uit alle zwarigheden zal worden gered, dat de Heere God zich aan Hem, in de volheid Zijner ontferming, zal openbaren.

Zijn gehele leven, van zijn eerste aan zijn, ja, zelfs voor dien tijd, tot op zijn jongsten snik zou hij zijn een voorwerp van de oneindige liefde Gods en van Zijne trouw. Op genade, en genade alleen heeft hij leren leven, en op genade zal bij blijven leven, totdat hij zijn jongste snik zal geven.

PSALM 72.

VOORSPELLING VAN CHRISTUS EN VAN ZIJN RIJK.

1. Voor Salomo (1 Kronieken 25: 31 ), liever: van Salomo, door hem spoedig na het begin zijner  regering  tot  een  kerkelijk  gebed  voor  de  Israëlitische  gemeente  vervaardigd  (1 Koningen 4: 32 Aanm).

Het is Salomo, voor wie de voorbeden en zegenwensen van dezen Psalm zijn; in zoverre deze daarop doelen, dat in hem de beloften aan David’s zaad gegeven tot werkelijkheid mogen worden, is de Psalm, hoewel in de eerste plaats tot Salomo gericht, toch Messiaans, want die beloften  konden  zich  in  Salomo  slechts  als  in  een  voorbeeld  vervullen;  de  volkomen verwezenlijking daarentegen is eerst in den voorzegden David’s-Zoon te vinden.

I. Vs. 1-17. In dezen Psalm wordt de wens en de verwachting der gemeente omtrent den beloofden  Vredevorst  uitgesproken.  Deze  heeft  ene  heerschappij,  die  rechtvaardig  en oneindig is; Hij ontfermt Zich in ‘t bijzonder over de armen en ellendigen; alle koningen en volken der aarde moeten Hem eren; in Hem wordt het profetisch woord omtrent het zaad van Abraham vervuld.

O God, die recht en gerechtigheid in Jakob doet (Psalm 99: 4); geef den koning Uwe rechten, dat hij Uw volk richte als Gij (Psalm 75: 3; 96: 10), en zijne uitspraken, doordat Uw Geest op hem rust, zijn, als waren zij de Uwe, en geef Uwe gerechtigheid, waarmee Gij den scepter tot welzijn Uwer gemeente voert, den zoon des konings 1), die op den stoel van zijnen vader David zit (1 Koningen 2: 12. Luk. 1: 32).

1)  Wij  hebben  hier  dezelfde  bede,  in  anderen  vorm,  die  Salomo  ook  te  Gibeon  heeft opgezonden,  waar hij smeekt: Geef dan Uw knecht  een verstandig hart, om Uw volk te richten, verstandelijk onderscheidende tussen goed en kwaad; want wie zou dit zware volk kunnen  richten.  (1  Koningen  3:  9)? De  "rechten  en  gerechtigheid"  hier  bedoeld,  zijn  de uitspraken des Heren in Zijne Wet neergelegd. Het is de koning echter niet genoeg, dat deze in het Wetboek des Heren staan; hij heeft behoefte er aan en deze behoefte spreekt hij hier uit, dat de Heere God ze in zijn hart ingriffele. En waar Salomo zich den zoon des konings noemt, daar pleit hij op de betrekking des Verbonds, hetwelk God met zijn vader en in dezen met zijn zaad heeft opgericht. Eigen waardigheid schuift hij ter zijde, om alleen te pleiten op de belofte des Heren. Hij voelt zich in eigene schatting waarlijk klein en gering.

2. Zo zal hij, in nog hogere mate dan David dit vermocht (2 Samuel 8: 15), Uw volk door een in  Uwen  Geest  gevoerd  bestuur  richten  met  gerechtigheid,  en  door  ene  gerechtspleging evenals  Gij  die  oefent,  Uwe  ellendigen,  de  ellendigen  onder  Uw  volk,  met  recht  1)  (1 Koningen 3: 9. Jes. 11: 1 vv.).

1) Salomo is hier de type van Hem, dien Jesaja aankondigt als degene, die naar het gezicht zijner ogen niet rechten zal. Hij zal ook naar het gehoor Zijner oren niet bestraffen, maar Hij zal de armen met gerechtigheid rechten en de zachtmoedigen des lands met rechtmatigheid bestraffen (Jes 11: 3,4).

3. De bergen zullen, als de vrucht, die uit zijne regering voor het gehele land voortkomt, den volke vrede dragen, ook de heuvelen met gerechtigheid 1), deze zal in alle toestanden en betrekkingen doorgedrongen zijn (1 Koningen 5: 4. Jes. 9: 6 vv.).

1) In tijden van oproer en regeringloosheid waren de bergen en heuvelen de toevluchtsoorden en  de  schuilplaatsen  van  door  en  geweld,  van  opstandelingen  en  lediggangers,  maar  nu, wanneer de Koning des vredes op den troon zit, zou dit niet geschieden, maar integendeel de bergen en heuvelen van vrede en gerechtigheid druipen.

Anderen,  zoals  Calvijn,  zijn  van  mening,  dat  hier  aangeduid  wordt  ene  grote  mate  van vruchtbaarheid voor het gehele land, dewijl "meestal de bergen aan onvruchtbaarheid lijden, of ten minste niet zoals de valleien overvloedig zijn in vruchten." Dewijl echter van vrede en gerechtigheid   sprake   is   als   tegenstelling   van   onvrede   en   onrecht,   of  onrechtmatige handelingen,  kost  het  ons voor,  dat  wij niet  anders kunnen verklaren,  dan wij hierboven hebben gedaan.

4.  Hij zal,  ten gevolge van Uwe op  hem gelegde gerechtigheid,  de ellendigen des volks richten, zodat hun nooit het recht wordt onthouden, gelijk dit zo dikwijls en zo veel onder ene goddeloze regering geschiedt (Jes. 1: 17, 23); hij zal de kinderen des nooddruftigen verlossen, hun welvaart verschaffen, en den verdrukker, die naar God niet vraagt, verbrijzelen 1) (Jes. 11: 4).

1) Doel en vrucht van een rechtvaardig bestuur volgt, nu en wat hij kortelijk heeft aangeroerd, omtrent de ellendigen des volks, zet hij nu breder uiteen. Dit beginsel is nu vast te houden, dat de koningen niet anders in den weg van recht en billijkheid zich kunnen houden, tenzij bij de gratie Gods, dewijl wanneer niet de Geest der rechtheid uit den hemel aan het hoofd staat, alle heerschappij in tirannie en onderdrukking overgaat..

Het vierde vers geeft het gevolg en tevens de oorzaak aan van het derde. De bergen en heuvelen behoeften niet  meer  het  toevluchtsoord  van verdrukten te zijn,  dewijl onder  de rechtvaardige regering van den koning een recht voor de ellendigen zou zijn te verkrijgen en daarom ook verlossing voor de kinderen des nooddruftigen. Tegenover hun verdrukkers zou de koning het recht bestellen, de verdrukkers in het ongelijk stellen en de verdrukten in het gelijk. Ook daarin merken wij op het tegenbeeld van Hem, die Zijne geestelijke ellendigen, maar ook Zijne verdrukten, op tijdelijk gebied, zou uithelpen en verlossen. Zo dikwijls is het

aanschouwd, dat de Heere op zichtbare wijze Zijne Gemeente te hulpe kwam en uitkomst beschikte, waar alles zo donker en hopeloos stond.

5.  Zij  zullen  onder  Uwe  rechtvaardige  en  zegenrijke  heerschappij,  gelijk  deze  zelf  van onvergankelijken duur zal zijn (Psalm 89: 36 vv.), U vrezen, zo lang de zon en maan zullen zijn (vs. 7,17), van geslacht tot geslacht tot aan de einden der wereld.

Volgens  de  leer  ook  reeds  van  het  Oude  Testament,  zullen  hemel  en  aarde  in  hun tegenwoordige gedaante eens vergaan (Ps 102: 27), maar tot daartoe is het nog een goede tijd, en het is nog zozeer in de verte, dat het niet zeldzaam voor het oog verdwijnt..

Het Nieuwe Testament heeft zijn wortel in den hemel en zijn toppunt op de aarde; het Oude Testament  daarentegen  heeft  zijn  wortel  in  de  aarde  en  zijn  toppunt  in  den  hemel;  de standplaats is verschillend bij de wezenlijke eenheid..

6. Hij zal met Zijne zegenrijke regering, gelijk ook David onder gelijke beelden dit in den Geest gezien had (2 Samuel 22: 4),nederdalen als een regen op het nagras, op de afgemaaide velden, die zo licht verdorren, als de druppelen van ene regenvlaag die de aarde bevochtigen 1).

1) Even weldadig en gewenst als het nederdalen van den regen voor de afgemaaide velden is, die lichtelijk verdorren, even alzo zal Hij zich in Zijn persoon en werk overvloedig bewijzen aan en onder Zijn volk tot verkwikking, wasdom en bloei hunner zielen..

7.  In Zijne dagen zal de rechtvaardige bloeien,  in zo  verre hij  door  niets  verhinderd  en teruggehouden wordt, zijn godzalig bestaan in alle opzichten te ontvouwen, en de veelheid van vrede zal uitspruiten, totdat de maan niet meer zij 1) (Job. 14: 12).

1) In deze verzen en die volgen verdwijnt als het ware het tegenbeeld en komt de persoon van den  Messias  meer  op  den  voorgrond.  Want  zeker,  in  het  begin  en  middengedeelte  van Salomo’s  regering  was  volheid  van  vrede  en  geluk,  maar  Hij,  die  als  de  Meerdere  dan Salomo, Zijn Rijk uitbreidt, Hij zal koning zijn, totdat Hij eenmaal het regiment den Vader zal overgeven. Hij is het, onder Wiens heerlijke en zegenrijke heerschappij de vrede bloeit, die den vrede schept en den vrede volmaakt, die den vrede tussen God en Zijn volk heeft hersteld, maar ook de zegenrijke gevolgen er van toepast op de zielen.

8. En Hij zal ver over de grenzen van het beloofde land, dat van de Middellandse zee tot aan den Eufraat zich zal uitstrekken (Exodus 23: 31. 1 Koningen 5: 1), heersen van de zee tot aan de zee, en van de rivier tot aan de einden der aarde; Hij zal heersen zo ver er zeeën, rivieren of landen gevonden worden, want de gehele aarde is zijn gebied (Zach. 9: 10. MATTHEUS. 28: 18).

9.  De  ingezetenen  van  dorre  plaatsen,  de  bandeloze,  vrijheidlievende  woestijnbewoners, zullen voor Zijn aangezicht knielen, en Zijne vijanden, hoe hevig zij ook strijden om Zijne

heerschappij af te weren, zullen het stof lekken, zullen zich in geveinsden ootmoed voor Hem neerwerpen (Jes. 49: 23).

10. De koningen van Tarsis (Jes. 23: 10 ) en de eilanden der Middellandse zee zullen ten bewijze hunner onderwerping geschenken aanbrengen; de koningen van Scheba, in zuidelijk Arabië (1 Koningen 10: 1), en Sheba, Meroë in Ethiopië (Genesis 10: 7), zullen vereringen toevoeren (1 Koningen 10: 10,21. Psalm 68: 30. Jes. 60: 5 vv.).

11. Ja alle koningen zullen zich voor Hem neerbuigen, alle heidenen zullen Hem dienen 1), gelijk Hem beloofd is (Psalm 2: 8).

1) Het verste Westen en Zuiden wordt Hem onderdanig en schatplichtig: de koningen van het zilverrijke Tartessus in Zuid Spanje en van de eilanden en kusten der Middellandse zee, als ook  de  koningen  van  Europa,  het  werelddeel  der  eilanden  en  de  koningen  van  het Cuschitische of Joktanietische Scheba en het Cuschitische Sheba, zoals, volgens Josefus, de hoofdstad van Meroë heette..

Het is duidelijk, dat hier aan den koning de uitgebreidste heerschappij wordt toegedacht, dat alle beperking wordt opgeheven. Alle macht zal aan zijne voeten onderworpen worden. De macht der wereld zal aan de macht der theocratische regering van Salomo onderworpen zijn. Hier  vooral  is  de  profetie  zo  duidelijk  van  Hem,  die  na  Zijne  opstanding  en  vóór  Zijn hemelvaart kon verklaren: Mij is alle macht gegeven in hemel en op aarde.

12. Want 1) Hij zal, met rechtvaardigheid en zachtmoedigheid regerende, en door het heil, dat onder zijnen scepter te vinden is, alle harten tot zich trekkende, den nooddruftige redden, die daar roept, mitsgaders den ellendige, en die geen helper heeft (Job 29: 12).

1) Wederom getuigt hij, dat de regering, welke hij verheerlijkt, volstrekt geen tirannieke of wrede zal zijn, zoals een groot deel der koningen met verwaarlozing van het algemeen heil, op eigen voordeel bedacht  is. Waardoor het  komt, dat  zij het  ellendige volk onmenselijk verdrukken.   Ja,   hoe   vreesverwekkender   iemand   is   en   alles   verkeert,   voor   des   te voortreffelijker wordt hij gehouden..

Niet alleen wordt het doel, of liever het gevolg van zijne regering aangegeven, gelijk in vs. 4, maal wij hebben hier meer de oorzaak aangeduid, waarom hij over zulk een uitgebreid gebied regeren  zal.   Waarom  zal  dit,   dewijl  medelijden,   ontferming  en  rechtvaardigheid,   die noodzakelijke deugden van een vorst, de eigenschappen zijn, die hij bezit. God, de Heere, is een Rechter der weduwen, een Vader der wezen, is een Helper der verdrukten, een Rotssteen voor de benauwden van Geest. Welnu, wie nu als koning ook met die eigenschappen bezield is,  zal voorspoedig  zijn.  En  wie  denkt  dan  ook  hier  weer  niet  aan  Hem,  die  volkomen medelijden kom hebben, en die in rechtvaardige genade heerst over Zijn volk?

13. Hij zal den arme en nooddruftige in genade verschonen, en de zielen der nooddruftigen verlossen (Psalm 97: 10).

14. Hij zal hun zielen van list en geweld, van hen, die hen verdrukt hebben, bevrijden, en hun bloed zal dierbaar zijn in zijne ogen, zodat Hij alles doet, om hun leven te behouden en te beschermen (Psalm 116: 15).

15. En hij, de arme, zal leven, ten gevolge van ‘t geen deze Koning doet (vs. 12 vv.) en men zal hem geven van het goud van Scheba 1); de Koning, niet tevreden hem gered te hebben, zal hem goud uit Arabië schenken, wat Hij rijkelijk uitdelen kan (vs. 10 72.10), om den Zijnen een gelukkig en zalig lot in dat nieuwe leven te schenken, en men zal geduriglijk voor hem bidden; den gansen dag zal men hem zegenen, de alzo geredde en begiftigde zal, uit dankbare wederliefde voor zijnen weldoener, voor hem bidden.

1) Hier doet zich de vraag voor; wie is het onderwerp in dit vers? De koning, Christus? of de nooddruftige, van wie in het vorige vers gezegd word dat de Koning hem redden zal en dat diens bloed dierbaar is in Zijne ogen? Is Christus het onderwerp, dan bewijst hier de dichter de hulde, die Hem den rechtvaardigen en barmhartigen koning, van Zijne onderdanen, van Zijne Gemeente zal worden toegebracht. Hem zal juichend worden toegeroepen: de Koning leve! men zal, zoals reeds in vs. 10 gezegd is, schatten Gods van uit verre en vreemde en landen  Hem  toebrengen,  en  geduriglijk,  altoos  zal  men  voor  den  voortgang  van  zijne heerschappij bidden en alle zegeningen er voor afsmeken.

Is het daarentegen de geestelijke arme, de nooddruftige, wiens heilstaat hier bezongen wordt, dan zal het betekenen, dat Christus dien arme en nooddruftige niet alleen redden zal, maar doen leven, hem in Zijne zaligheid doen delen, en hem verrijken en vereren met zijne schatten en gaven. En de nooddruftige, aldus uit genade zo bovenmate beweldadigd, zal dien koning geduriglijk zegenen, Hem alle ere, lof en erkentenis toebrengen..

Wij voor ons verenigen ons met de tweede verklaring. Want toch, hier wordt gesproken van de zegenrijke gevolgen van ‘s konings heerschappij. En daarom, de arme zal niet alleen leven, maar des konings schatten zal de koning zelf hem ook in rechtvaardige genade schenken, wat hij nodig heeft, ja overvloed geven. De arme is des konings onderdaan, ja, is een koningskind. De betrekking tussen den koning en zijne onderdanen is een vaderlijke betrekking. Al het mijne is het uwe. Alles is het uwe. Zo heeft de Heere zo heeft de heilige Apostel Paulus later gezegd. Dit wordt hier geprofeteerd.

16. Is er ene hand vol koren in het land op de hoogte der bergen 1), de vrucht daarvan zal ruisen als de cederen van den Libanon, wanneer de wind ze her- en derwaarts slingert, en die van de stad zullen bloeien als het kruid der aarde (1 Koningen 4: 20. Jes. 27: 6. Zach 9: 17), de bevolking des lands zal toenemen of: het zal de stedelingen zowel als de landbewoners welgaan.

1) Deze regering zal God zegenen met zulk enen overvloed, dat een handvol koren, in de aarde gezaaid, zelfs op den top van onvruchtbare bergen zo overvloedig zal uitspruiten en zulke dikke aren voortbrengen, dat zij, door den wind geschud, zullen ruisen als de ceders op den Libanon; ook zal de stad niet minder vruchtbaar zijn dan het land, maar zo volkrijk, en

wel voorzien van goede dingen worden, gelijk de aarde in de lente gestoffeerd is met gras en bloemen.

Een uitlegger zegt van deze beeldspraak: hier ligt aan ten grondslag, wat 1 Koningen 4: 20 van Salomo’s regering getuigd wordt: "Juda nu en Israël waren velen, als zand, dat aan de zee is in menigte, etende en drinkende en blijde zijnde." Het is een profetie van het onnoemelijk getal  onderdanen  van  ‘s  Heren  koninkrijk  en  hun  welvaart.  Het  land  en  de  stad  is  hier genoemd, om alle onderdanen te omvatten, die allen, zonder onderscheid, zouden tieren en bloeien. Hoe gering in den beginne, als een enkele hand koorns, die op de hoogte der bergen, die juist niet de vruchtbaarste zijn, in de aarde geworpen wordt, die enkele hand koren zou zo overvloedig voortbrengen, dat het gewicht harer aren, door den wind bewogen, zou zijn als hoorde men het geweldige ruisen van de vele toppen der hoge cederen op den Libanon. En die van de stad zullen bloeien in menigte toenemen, als het kruid dat zonder getal, uit de aarde voortspruit. Het is ook hier waar, dat in de veelheid der onderdanen des Konings heerlijkheid is..

Van land en stad is hier sprake, om alle onderdanen te omvatten. En daarom niet alleen op geestelijk, maar ook op tijdelijk gebied zal het niet ontbreken aan de heerlijkste en zaligste gevolgen van zijne vredevolle heerschappij.

17. Zijn naam, de naam des konings, zal zijn tot in eeuwigheid, zo lang als er de zon is, zal Zijn naam van kind tot kind voortgeplant worden: Zijn naam zal altijd nieuwe spruiten geven, ook  zal er  steeds nieuwe aanleiding  zijn om Hem te verheerlijken,  en  zij  zullen in Hem gezegend worden; gelijk de belofte luidt (Genesis 11: 3; 22: 18): alle geslachten der aarde, alle heidenen zullen Hem welgelukzalig roemen.

De Messias wordt in dezen Psalm als Koning voorgesteld; hierin gelijkt deze Psalm op andere gedeelten der Schrift, waar Hij door vroegere, zowel als door latere schrijvers op dezelfde wijze werd verkondigd (Psalm 2: 6; 45: 8. Jer. 33: 17. Ezechiël. 37: 24). Niet minder bewijst de uitgestrektheid van het koninkrijk, dat niemand dan de Messias bedoeld zijn kan. Het ware inderdaad dwaasheid geweest, van enig menselijk en sterfelijk koning te beweren, dat alle volken en alle koningen zijnen scepter zullen huldigen. Buitendien brengen de koningen, niet alleen gelijk bij Salomo geschiedde, gaven der vriendschap, maar ook gaven, die tekenen zijn van gehoorzaamheid,  van verering  en van aanbidding.  En waardoor  zijn zij overwonnen? Niet, zo als bij aardse overwinnaars, door macht van wapenen, maar door gerechtigheid en barmhartigheid; deze Koning heeft hun harten overwonnen en hen bereidwillig gemaakt, hun personen en hun gaven Hem toe te wijden..

Dat de Psalm een Messiaanse is, en eigenlijk op Christus en Zijn rijk doelt, hebben reeds de Joodse   uitleggers   erkend;   het   is   slechts   de   vraag   of   hij   een   typisch   of   een profetisch-Messiaanse is; of hij over Salomo, het voorbeeld van den Vredevorst, die komen zou, of dadelijk en zonder alle tussen gedachten van Christus profeteert. In het laatste geval zou men het ontstaan zo kunnen verklaren: Toen Salomo zich door den Heere met een wijs en verstandig hart begaafd zag, gelijk Hij hem beloofd had (1 Koningen 3: 12 vv.), daarenboven met rijkdom en ere zo als geen der koningen van zijnen tijd, toen onder hem een ongestoorde

vrede in het land heerste, het rijk de door God bepaalde grenzen bezat en het volk zich in grote  welvaart  verheugde,  werd  in  zijne  ziel  het  beeld  van  den  in  2  Samuel  7:  12  vv. beloofden Messias levend, en tevens het sterk verlangen, om dien onder zijne heerschappij toch altijd slechts onvolkomen en beperkten zegen Gods in zijne gehele volheid aan het volk geschonken  te  zien.  Hij  ontving  dit  lied  in  den  Geest,  en  leerde  Israël  daarmee,  op  de toekomst van Christus te hopen en daarom te bidden. Toch hebben wij in de inleiding het ontstaan en de bestemming van den Psalm op enigszins andere wijze verklaard, waarmee wij hem bij volkomen erkenning van zijn profetischen inhoud toch tot op ene zekere hoogte een typisch  karakter  toeschrijven.  Het  schijnt  ons  namelijk  meer  dan  waarschijnlijk  toe,  dat Salomo,  wiens  naam  "Jedidja"  (2  Samuel  12:  25)  hem  reeds  in  ene  bijzonder  innige betrekking tot den Heere en de belofte in 2 Samuel 7 geplaatst had, aanstonds bij het begin zijner  heerschappij en  vooral sedert  het  droomgezicht  te  Gibeon  (1  Koningen  3:  4  vv.), duidelijk zijne roeping gezien heeft. Deze was om in zijn persoon en in zijne regering den toekomstigen  Messias,  en  Diens  rijk  enigermate  vooraf  voor  te  stellen,  even  als  David geroepen was Diens lijdensweg tot verheerlijking af te schaduwen. Bij dien droom had hij den Heere gebeden, dat hij zijn volk mocht richten, gelijk het betaamde, en om te verstaan wat goed en wat kwaad was; nu drong hem de Geest, zich ook van de voorbede der gemeente op ene wijze te verzekeren, bij welke het doel van die roeping hem steeds op nieuw voor de ziel zou treden, en de gemeente zelf bestendig zich zou bewust blijven, dat ook de vreedzame en gezegende regering van haren tegenwoordigen koning haar nog niet ten volle gaf, wat God haar had toegedacht, maar dat zij nog een anderen te wachten had. De Geest, die Salomo tot vervaardiging  van  den  Psalm  dreef,  heeft  hem  daarbij  ook  geïnspireerd;  woorden  en gedachten zijn aan de ene zijde zo ingericht, dat zij overal herinneren aan hetgeen over den aard van zijne regering in het eerste Boek der Koningen gezegd wordt, en aan de andere zijn zij zo verheven boven alles wat van Salomo kon gezegd worden, dat wij bij hem niet kunnen blijven staan, maar ons oog gewend wordt naar hetgeen de profeten omtrent de heerschappij van den Messiaansen koning voorspellen..

De persoon en het koninkrijk van Salomo zijn tot hiertoe gebruikt, om ons ene der heerlijkste profetieën omtrent Christus te geven. Maar hier (vs. 17) schijnt de type geheel opgegaan te zijn in de antitype. Zijn naam, zijn naam van Verlosser, zal inderdaad eeuwig voortduren. In Hem, als den beloofde aan Abraham, zullen al de ware kinderen van Abraham gezegend zijn met de zegeningen der eeuwigheid; alle volken zullen Hem gezegend noemen..

Ook deze verwachting, het behoeft nauwelijks aanwijzing, is nog ver van volkomen vervuld De  Messiaanse  uitzichten  van  dezen  aard  worden  voortdurend  verwezenlijkt  en-in  steeds klimmende  mate.  Het  profetisch  woord  is  als  een  steen,  die  in  den  stroom  der  tijden geworpen,  gedurig  groter  en  groter  kringen  in  den  waterspiegel  veroorzaakt,  totdat  zij eindelijk zich onmerkbaar in de uitgebreide ruimte verliezen. Elke aanvankelijke vervulling mag kiem en kern van nieuwe en grote heten. Maar al kunnen wij ook van dit dichtstuk niet scheiden, zonder het treurig besef, dat het rijk van Christus op aarde nog nimmer volkomen geweest is, nog heden ten dage niet is, en nog wellicht in langen tijd niet zal wezen, wat het naar deze beschrijving moest zijn, toch gevoelen wij onze hope bevestigd, en tevens onzen eerbied versterkt voor Hem, die meer dan Salomo was..

Wederom herhaalt  hij wat  hij vroeger over de  eeuwigdurendheid van deze regering heeft gezegd.  Het  is  niet  twijfelachtig,  of  hij  wil  hiermede  haar  onderscheiden  van  de  aardse monarchieën, die of terstond verdwijnen, of ten leste aan de tering sterven, in elk geval door hun ondergang tonen, dat er niets op de wereld blijvend of langdurig is..

18.

II. Vs. 18 en 19. Nu het tweede Boek der Psalmen zijn einde nadert, volgt een dergelijke lof als aan het einde van het eerste boek (Psalm 41: 14), maar voller van toon dan daar, zo als aan het slot van het derde en van het vierde Boek (Psalm 89: 53; 106: 48).

18. Geloofd zij de HEERE, (Jehova) God (Elohiem), de God Israël’s, die alleen wonderen doet (Psalm 86: 10; 136: 4).

19. En geloofd zij de naam Zijner heerlijkheid, de naam, die boven allen lof verheven is (Nehemia 9: 5), tot in eeuwigheid; en de ganse aarde worde met Zijne heerlijkheid vervuld (Numeri 14: 21. Jes. 6: 3). Amen, ja amen.

Wij hebben hier een lofverheffing, die aan dezen Psalm door den verzamelaar der Psalmen is toegevoegd,  zoals  dit  ook  door  alle  oude  en  nieuwe  exegeten  wordt  erkend.  Deze lofverheffing is geheel in overeenstemming met den inhoud van dit heerlijk lied.

20.

III. Vs. 20. Op dien lof volgt nog een naschrift, waarover in het slotwoord op de Psalmen nader zal gesproken worden.

20. De gebeden van David, den zoon van Isaï, hebben een einde.

Dit strekt tot onderschrift der gehele verzameling van Psalm 41-72, waarin onderscheidene niet-Davidische liederen voorkomen.

PSALM 73.

VERTROOSTING   BIJ   EN   WAARSCHUWING   TEGEN   ERGERNIS   OVER   DEN VOORSPOED DER GODDELOZEN.

1. Een Psalm van Asaf, den zangmeester van David, even als reeds Psalm 50, van gelijken inhoud als de David’s-Psalm 37, hoewel niet uit David’s maar uit Salomo’s tijd, wat den inhoud betreft in nauw verband met is. 49 (1 Koningen 10: 29 ).

Hoe  schoon  is  de  Psalm!  Met   ene  korte  spreuk  begint  hij,  het  resultaat  van  vele beschouwingen, waarmee hij ook eindigt. Snel en ongemerkt komt hij op zijn levenstoestand; hij schildert, in welk opzicht hij dwaalde; en als bij deze schilderij in het volle licht gesteld heeft, keert het gezang. Hij wordt in den raad der lotgevallen ingeleid, en komt zich zelven in

zijn   vroeger   oordelen   als   een   dier   voor.   Nieuwe   beloften   aan   God,   nog   steeds overeenkomstig,  het  eerste beeld van ‘t  wankelen, verheffen zich in het  warmere gevoel, totdat weer een korte spreuk dien sluit. Een schone leerrijke Psalm, wat  inhoud en vorm aangaat!.

I. Vs. 1-14. Nadat Asaf de waarheid, die zo even in zijn hart levend geworden is, en die hij ook in het hart der gemeente wil levend maken, in ene korte kernachtige zinsnede aan het hoofd geplaatst heeft (vs. 1), spreekt hij nader over de ervaring van het dagelijkse leven, die hem aan deze waarheid deed twijfelen (vs. 2); hij beschrijft vervolgens op  schilderachtige wijze den hogen en ongestoorden voorspoed der  goddelozen,  waarom zij ook  zo  groten aanhang  vinden  bij  de  grote  menigte,  die  zich  door  uiterlijke  schijn  laat  verblinden. Daarentegen moet de vrome en rechtvaardige klagen, dat hij als te vergeefs God vreest en Hem dient, ja, dat hij in plaats van geluk en welvaart slechts dagelijkse plagen en iedere morgen nieuwe kastijding tot Zijn deel verkrijgt (vs. 3-14).

Immers (Ja waarlijk) is God Israël,  Zijn  verbondsvolk goed 1), ondanks alles, wat  in de gebeurtenissen en toestanden dezer wereld het tegendeel schijnt te bewijzen, alsof de Zijnen werden vergeten en verwaarloosd. Hij is goed degenen, die rein van harte zijn 2) en alzo tot de  ware  gemeente  Gods  behoren,  jegens  dezen  alleen  toch  kan  de  Heere  Zich  in  Zijne goedheid en liefde openbaren (Psalm 24: 3 vv.), deze hebben ook alleen verlichte ogen des verstands, om achter den bedrieglijken schijn de werkelijkheid te zien (MATTHEUS. 5: 8).

1) In dit eerste vers geeft de dichter dadelijk aan de slotsom, waartoe hij gekomen is, na pijnlijke ervaringen en tegelijk na heerlijke ondervindingen. Zoals uit  het  vervolg van den Psalm blijkt, had hij in zijn harte gedachten gehad van opstand tegen het Voorzienig Bestuur Gods. Hij had gemeend, dat God niet het kwade strafte en niet het goede beloonde. Maar God had hem van alles afgebracht, door hem in Zijn heiligdom te doen ingaan, en nu had Asaf het leren inzien, dat hij het glad mis had en de Goddelijke wegen ten allen tijde wegen zijn van diepe wijsheid, maar ook van onkreukbare trouw. En nu met dit goed roemt hij den vollen luister  van  Gods  deugden.  In  dit  goed  vat  hij  de  volzaligheid  van  Gods  genaderijke openbaring zamen.

2) De Lutherse overzetting is: "Israël heeft toch God tot een troost, wie slechts rein van harte is." Hierbij merkt Taube aan: "Zeer meesterlijk heeft de dierbare Luther dit vers overgezet, hoewel de letterlijke vertaling is: "Immers is God Israël goed, degenen, die rein van harte zijn." Het komt op hetzelfde neer. Dit moet aan het hoofd van den Psalm als een zegevaandel van het doorgedrongen geloof aan de altijd goede en volkomen regering God met vrolijkheid erkend  worden.  De  wijze  van  beginnen,  dat  de  zanger  met  het  einde  het  begin  maakt, veronderstelt iets, ja veel-juist dien zwaren inwendigen zielenstrijd, waarin het geloof door den schijn van het geluk der goddelozen en van het ongeluk der rechtvaardigen in de engte wordt  gedreven en  bijna  schipbreuk leed.  Toch (immers)  is het  eerste bazuin geluid  der geloofsoverwinning, het eerste morgenrood na een langen middernacht. O, hoe rechtvaardigt dat woordje de wijsheid Gods aan hare kinderen. De kinderen Gods hebben altijd hun: "toch." Zo roept de grote kruisdrager Job (Job 13: 15): "al wilde de Heere mij doden, toch wil ik op Hem hopen." Zo triomfeert Psalm 46: "Al verging de wereld en verzonken de bergen in de

zee-toch zullen de  beekjes der rivier de stad Gods verblijden." Zij hebben ook in gelijke bedoeling op den laatsten triomf en de heerlijkheid, die zeker komt, hun "maar", terwijl de wereld slechts een boos "maar" kent achter alle dingen. Zo noemt David (Ps 27: 10; 30: 6): "Mijn vader en mijne moeder hebben mij verlaten, maar de Heere zal mij aannemen. Des avonds vernacht het geween, maar des morgens is er gejuich." En de Kananése vrouw spreekt beide uit, wanneer zij de ware geloofs-proef zegenrijk besluit met het woord (MATTHEUS. 15: 27): Ja Heere! doch de hondjes eten toch ook van de kruimels, die van de tafel hunner heren vallen.".

2. Maar mij aangaande 1), mijne voeten waren bijna uitgeweken, tengevolge van hetgeen ik zag; mijne treden waren bijkans uitgeschoten, zodat ik twijfelde aan de boven uitgesprokene waarheid.

1)  Dit  mij aangaande is tegenstelling  van Israël’s God  in het  vorige vers.  Tegenover  de goedheid  Gods stelt  hij nu  zijn eigen dwaasheid  en schuld  en vermeldt  hij zijne zondige gestalte. Hij vergelijkt zich verder in dit vers bij een reiziger, die op een stellen en smallen bergweg wandelt en nu bijkans gestort was in den afgrond, die aan zijne voeten hem tegen gaapte. Hij had gevaar gelopen, om in een ijzingwekkende diepte neer te storten, waar het ongeloof aan Gods rechtvaardigheid en trouw hem had overheerst.

3. a) Want ik was nijdig op de dwazen 1), die hoogmoedigen, die zich boven elke ordening van God verzetten (Psalm 5: 6),ziende der goddelozen vrede, der goddelozen voorspoed.

a) Job 21: 7 vv. Psalm 37: 1. Jer. 12: 1 en 2.

1) De dichter noemt hier de goddelozen dwazen. De godvrezenden heeft hij reinen genoemd, gereinigd van harte, maar de goddelozen noemt hij dwazen, hoewel zij dikwijls wijs zijn in eigen ogen. Waarom? Omdat zij alles zoeken in het heden en niet bekommerd zijn om de toekomst. Alleen voor het tijdelijke hebben zij oren en om het eeuwige bekommeren zij zich niet. Zij dienen zich zelve en niet God, zijn bekommerd om eigen eer en niet om de ere Gods. Zij vergeten dus het hoogste, waarop alles aankomt en daarom zijn zij innerlijk dwaas.

4. Want er zijn gene banden tot hunnen dood toe, zij kennen gene doodsgevaren; zij behoeven er niet aan te denken, dat zij vroeg zouden sterven, zoals men naar de vele bedreigingen Gods tegen de goddelozen zou denken (Psalm 11: 6), en hun kracht is fris, hun lichaam is gezond en doorziende.

5. Zij zijn niet  in de moeite als andere mensen, die zoveel ellende moeten ondergaan, en worden met of als andere mensen 1) niet geplaagd, zodat zij ene uitzondering schijnen te zijn op den regel dat de mens een strijd op aarde heeft.

1) In dit vers wordt twee malen van mensen gesproken, maar beide malen in den grondtekst een  ander  woord  gebruikt.  Het  eerste  woord  duidt  aan  den  zwakken  toestand  van  het mensdom, het tweede geeft aan, zijn herkomst uit de aarde. Kennelijk is het de bedoeling des dichters,  om  hier  op  de  grote  tegenstelling  te  doen  letten,  dat,  hoewel  ook  zij  zwakke

schepselen,  handen vol stof zijn,  zij toch zich aanstellen,  alsof zij de eeuwigheid zouden verduren.

Wel is Asaf hier op dit ogenblik diep verblind, waar hij bij de goddelozen alleen ziet op de lichtzijde en voor de diep donkere zijde geen ogen heeft.

6. Daarom omringt hen de hovaardij als ene keten 1), als een halssieraad; het geweld, het onrecht bedekt hen als een gewaad; zij stellen er hun eer in, evenals de hovaardige trots is op zijn kleed, dat zij zo vele daden van geweld pleegden (Genesis 4: 23).

1) De hoogmoed slingert zich om hun nek als een halssieraad. Men weet, dat bij de dichters vooral  de  hals  de  zetel  is  der  hoogmoed.  Vandaar  dat  Asaf  hier  hen  schildert  als  zeer hoogmoedige  mensen,  die  niet  bij  tijden  hun  hoogmoed  openbaren,  maar  bij  wie  de doorgaande gestalte ene hoogmoedige is. Vandaar ook, dat in het tweede lid van geweld en heerszucht  gesproken wordt,  dewijl hoogmoed  en geweld  bijna altijd  met  elkaar  gepaard gaan.

7. Hun ogen puilen uit van vet, in het welgevoede aangezicht openbaart zich de vleselijke gezindheid (Job 15: 27); Zij gaan de inbeeldingen des harten te boven 1).

1) Of beter: "de inbeeldingen des harten treden naar buiten; " hun inbeeldingen openbaren zij.

8.  Zij mergelen de lieden  uit,  en spreken boselijk  van verdrukking; openlijk  en misdadig spreken zij hun besluit uit, dat op verdrukking van anderen doelt; Zij spreken uit de hoogte, op welke zij zich boven alle anderen verheven wanen.

9. Zij zetten hunnen mond tegen of aan den hemel, zodat zelfs deze door hun schendende woorden niet onaangeroerd blijft; het hoogste en heiligste wordt door hen gelasterd, en hun tong wandelt, gaat over op de aarde 1), doortrekt als het ware de aarde, overal het bestaande omverwerpende en nieuwe wetten gevende.

1) Die hemeltergende hoogheid, die snode geweldenarij der goddelozen kan Asaf met het bestaan  van  een  rechtvaardig  Godsbestuur  niet  rijmen;  het  is  voor  hem  niet  enkel  een onverklaarbaar vraagstuk voor zijn denkend verstand, maar ook een ergerlijke ongerijmdheid voor zijn hart, voor zijn innerlijk leven, dat er door in twijfel en verzet tegen den Heere, zijn God gebracht wordt..

10. Daarom keert zich Zijn volk 1), (degenen die te voren voor gelovigen gehouden werden) hiertoe,  tot  ditzelfde  goddeloze  bestaan,  als  hun  wateren  eens  vollen  bekers  worden uitgedrukt, omdat hun op dien weg voorspoed en overvloed wachten.

1) Ik voor mij meen, dat dit vers samenhangt met het boven aangehaalde, zodat de zin is, dat velen, die onder Gods volk verkeren, door die beproeving worden vervoerd en zelfs in de schipbreuk worden meegevoerd. Want over de uitverkorenen schijnt hier niet gesproken te worden,  maar  slechts  die  gemaskerde  Israëlieten  aangeduid,  die  een  plaats  in  de  Kerk

innamen. Van dezen zegt hij, dat zij tot verderf worden gebracht, dewijl zij door den valsen schijn bedrogen, God en de Godsvrucht vaarwel zeggen. Evenwel ook zou het gemakkelijk tot de uitverkorenen kunnen teruggebracht worden, waarom zeer velen door die beproeving zo hevig in verwarring worden gebracht, dat zij zich keerden tot onbillijke dwalingen. Niet omdat zij zich tot de misdaden voegden, maar dewijl zij niet bleven staan op de trap van hun geloof. De zin zal dan zijn, dat niet slechts het goddeloos gemeen, maar zelfs de gelovigen, wie het voorbeschikt was God te dienen, vervoerd werden tot ongeoorloofde naijver..

11. Zodat zij, die afvalligen, die zich hun tot knechten geven, Gods voorzienigheid loochenen en zeggen: Hoe zou het God weten, en zou ervan hetgeen op aarde voorvalt wetenschap zijn bij den Allerhoogste (Job 22: 13 vv.)?

"Zulke sterke geesten" (Jes. 46: 12), merkt hierbij Delitzsch aan, "met een servûm imitatorum pecus (een kudde van slaafse navolgers, zoals Horatius zegt) waren er reeds in David’s tijd (Psalm 10: 4; 14: 1; 36: 2); een nog veel gunstiger bodem voor deze spotters (Jes 28: 14. Spreuken   29:   8)   was   de   wereld-gelijkvormige   tijd   van   Salomo."   En   wat   onzen tegenwoordigen tijd aangaat, zo voegen wij er bij: zo is zijn gelaat zo goed getroffen, alsof hij voor den Psalmist gezeten had ten behoeve van het beeld, dat hij hier ontwerpt..

12. Ziet, deze mensen, wie het zo welgaat, zijn goddeloos; nochtans hebben zij rust in de wereld, zonder dat iets hun rust stoort, zij vermenigvuldigen het vermogen, zij komen tot steeds groteren rijkdom en hogere eer.

12. Ziet, deze mensen, wie het zo welgaat, zijn goddeloos; nochtans hebben zij rust in de wereld, zonder dat iets hun rust stoort, zij vermenigvuldigen het vermogen, zij komen tot steeds groteren rijkdom en hogere eer.

13. Immers heb ik, zo moet ik denken als ik mijn lot met dat van hen vergelijk, te vergeefs mijn hart gezuiverd, te vergeefs gestreden en geworsteld  tegen elke zondige gedachte, en mijne handen in onschuld gewassen (Psalm 26: 6)?

De ware wijze van heiligmaking bestaat  in het  zoeken om beide ziel en lichaam van alle besmetting  te  zuiveren,  of,  gelijk  het  hier  wordt  uitgedrukt,  in  het  reinigen  van  hart  en handen. Het hart is gereinigd door het bloed van Christus, dat door het geloof is aangenomen; en door de eerste werkingen van des Heren Geest, openbaar geworden in het besluit des harten, het voornemen en de begeerten der heiligheid, zijn de handen gereinigd tot een reinen handel en wandel.

Het  is niet  te vergeefs God te dienen en Zijne geboden te houden,  hoe  dit  ook schijne, wanneer de reinen van harten, die gezegenden, God zullen zien (MATTHEUS. 5: 8), zullen zij niet zeggen te vergeefs hart en handen gezuiverd te hebben..

Asaf is een der meest bevoorrechten onder de kinderen Gods. Hij wordt een ziener genoemd, maar hij heeft ook zijn tijden, dat hij blind is voor de wegen Gods en voor Zijne werken. En daarom heeft  hij  op  dit  ogenblik  geen oog  voor  Gods wijze wegen,  en kan hij het  niet

verklaren, dat zijn God geen onderscheid maakt tussen goed en kwaad. Zo zeer glijden zelfs zijne voeten uit, dat hij gaat twijfelen aan het Gods welgevallige van alle godsvrucht. En toch is er een groot onderscheid tussen de meer afgevallenen en hem. Dit spreekt hij in vs. 15 uit.

14. Is die gedachte onverklaarbaar, dewijl ik den gansen dag geplaagd ben, alsof ik moest lijden wat den goddeloze toekomt, en mijne straffing, allerlei lijden (Psalm 39: 12) is er alle morgens, zodat het mij dadelijk geheel inneemt, zo dikwijls ik mij van mijn leger ophef en enen nieuwen dag begint (Job 7: 18).

15.

II. Vs. 15-28. Asaf weet, dat wanneer hij zich aan die mismoedigheid en aan dien twijfel, die in zijn hart waren opgewekt, had willen overgeven, hij daarmee trouweloos zou gehandeld hebben jegens het geslacht der kinderen Gods. Hij weet ook, hij door eigen nadenken en peinzen  dat  raadsel van Gods wereld-regering  niet  kan oplossen.  Daarom is hij in Gods heiligdom gegaan, heeft hij uitkomst gezocht bij Hem, die alleen de raadselen des levens kan oplossen, en heeft hij daar op het einde der goddelozen gelet (vs. 14-17). Zij staan, dat is hem nu duidelijk geworden, met al hun geluk en al hunnen voorspoed slechts op een glibberigen bodem; hun val en ondergang kan niet uitblijven en het beeld van hun heerlijkheid zal ten laatste blijken een droom- en schaduwbeeld geweest te zijn; daarentegen zal de rechtvaardige, die voor een dwaas gehouden wordt, en als een dier moet Zijn voor God, in hoeverre hij zich aan God vasthoudt, ten laatste tot heerlijkheid komen, wanneer het goddelijk raadsbesluit ten zijnen opzichte volbracht is (vs. 18-24). Nu is des zangers besluit genomen; op nieuw, zo levendig als misschien nooit te voren, is hij er zich van bewust geworden wat hij aan zijnen God heeft en met ene kracht, die elke andere liefde verteert, flikkert in zijn hart de vlam der liefde tot God op (vs. 25-28).

15. Indien ik bij dien twijfel ware blijven staan en ik zou zeggen, mede verleid om den weg der goddelozen op te gaan: ik zal ook alzo spreken als zij: Hoe zou God het weten en zou er wetenschap zijn bij den Allerhoogste (vs. 11), ziet, zo zou ik trouweloos zijn aan het geslacht Uwer kinderen, zo zou ik mij grotelijks bezondigen tegen de kerk van God. Ik heb het door Gods Geest in mij erkend, dat dergelijke gedachten dwaasheid en zonde waren.

16. Nochtans heb ik gedacht om dit te mogen verstaan, ik heb er overgepeinsd, hoe die strijd tussen Gods rechtvaardigheid en der goddelozen voorspoed zou kunnen opgelost worden; maar  het  was  moeite  in  mijne  ogen  1),  het  was  mij  niet  mogelijk  het  door  menselijke wetenschap en redenering te verklaren (Prediker 8: 17).

1) Asaf spreekt het hier uit, hoe het de grootste dwaasheid is met het verstand de oplossing te willen  vinden  tussen  de  rechtvaardigheid  Gods  aan  de  ene  zijde  en  den  voorspoed  der goddelozen aan de andere zijde. Waar hij dit wilde, berokkende hij zich een grote moeite, want hoe hij het ook wendde of keerde, het bleef moeite in zijn ogen het  kwam hem zo ongerijmd voor, dat hij aan de diepste onrust ten prooi bleef.

De dichter deelt niet mee, hoelang die tweestrijd duurde, wel dat hij er van afgebracht werd door God zelven, van dien strijd verlost werd, toen hij in Gods heiligdommen weer inging.

17. Ik kwam tot gene rust, voordat ik mij uit het gewoel der wereld tot de ware stilte begaf, waar licht en kracht van boven nederdaalt, totdat ik in Gods heiligdommen inging 1), om daar te verkrijgen hetgeen het natuurlijk verstand mij niet kon geven, en daar met door Gods Geest verheldert oog op hun einde 2), het einde der goddelozen, nog hier in deze wereld merkte.

1) Ingaan in het heiligdom, zegt hij voor te naderen tot de school Gods, alsof hij wil zeggen: totdat God voor mij een leermeester werd, en ik uit Zijn Woord leerde, wat mijn verstand anders niet kon vatten, wat mij ontbrak omtrent het overwegen van het bestuur der wereld. Wanneer wij derhalve horen, dat mensen, indien zij geen andere wijsheid hebben dan uit zich zelve, niet  geschikt  zijn, om een oordeel te vellen omtrent  de Voorzienigheid Gods, hoe zullen wij dan wijsheid hebben, indien wij niet gehoorzaam omhelzen, wat God zowel door Zijn Woord als Geest ons leert..

Er  zijn tekenen,  die van nabij  gezien,  niets dan verwarde trekken en ene mengeling  van achteloos  daarheen  geworpene  kladden  aan  het  oog  vertonen.  Beschouw  ze  uit  een aangewezen oogpunt, leg ze voor een gegeven spiegel, de verstrooide lijnen verzamelen zich tot schone evenredigheden, tot bevallige beelden, tot bezielde gedaanten; de bonte vlekken lossen zich op in ene geregelde verdeling van licht en bruin; alles is harmonie, betekenis, leven; er is geen twijfel of hier is het werk van een meester, die naar een opgemaakt plan en vaste  regels  gearbeid  heeft;  de  berisper  wordt  bewonderaar.  Zulk  ene  toekenning  is  de Godsregering en het hoge standpunt waaruit zij in hare volkomenheid en schoonheid gezien zal worden, de voleinding der wereld; maar Gods openbaring is de spiegel, waarin zich reeds hier in den tijd voor het oog des geloofs iets van hare verborgene orde laat bespeuren..

In Gods heiligdom lag de wet. En daarom waar voor Asafs geestesoog de geheimen van Gods Wet, d.i. van Gods Woord werden ontsluierd, waar hem werd ontdekt, dat zegen en vloek niet alleen zich tot deze aarde, maar ook tot het hiernamaals zich uitstrekken, waar hij een oog kreeg in de wijsheid Gods en in de stipte rechtvaardigheid Gods, daar leerde hij zich zelven een dwaas noemen, ja, verfoeide hij zich, en leerde zich volkomen overgeven aan den raad des Allerhoogsten. Bij het licht des Geestes zag hij door het Woord de dingen in het ware licht, werden hem de raadselen, die hem zo vermoeid hadden, ontsluierd.

2) Bij het zien op het einde blijkt duidelijk, dat het geluk der goddelozen slechts schijn is en een droombeeld, dat voor de vreselijke werkelijkheid verdwijnt, wanneer God ten onrechte opstaat; dat het dus in den hoogsten graad dwaas en onverstandig is, zich door dat schijngeluk te laten verblinden, dat het er integendeel op aan komt, God als het ware en eeuwige goed te erkennen, te zoeken, vast te houden en te verkondigen. Want wie zijn leven aan den persoon van den eeuwig Levende verbonden heeft, kan niet omkomen, maar slechts van trap tot trap tot het deelgenootschap aan de heerlijkheid Gods verhoogd worden..

In het ter harte nemen van de heerlijke daden, wegen en bedoelingen Gods, van de uitzichten Zijner kerk vindt de gelovige troost en licht bij alle bekommernissen en aanvechtingen..

Wie het geluk der goddelozen benijdt heeft nog het rechte oog op God niet..

18. Immers, dit  is het  wat  mij duidelijk geworden is en wat  op eens hun tegenwoordige welvaart in een geheel ander licht dan in dat  van een benijdenswaardig geluk (vs. 3 vv.) voorstelt-immers zet Gij hen door zulk een voorspoed niet op een bodem, die nooit onder hun voeten zal verbroken worden, maar integendeel op niets anders dan op gladde plaatsen; waar het uitglijden na korteren of langeren tijd zeker komt (Psalm 35: 6); Gij doet hen ook allen zeker vallen in verwoestingen, zodat zij als puinhopen in elkaar vallen, hoe trots het gebouw van hun geluk ook te voren mocht geweest zijn.

19. Hoe worden zij, wanneer men slechts geduld heeft om Gods tijd en uur met hen af te wachten,  als  in  een  ogenblik  tot  verwoesting,  nemen  een  einde,  worden  te  niet  van verschrikkingen,   ten  gevolge  van  allerlei  ontzettende  ondervindingen,   die  hunnen  val vergezellen (vs. 19).

20. Als een droom na het ontwaken dadelijk als zodanig erkend wordt als een droom en gene werkelijkheid, als een beeld der fantasie, zo maakt Gij hun geluk. Als Gij opwaakt, o Heere! als Gij opstaat ten gerichte, dan zult Gij hun beeld verachten, en spotten met dien droom van geluk (Job. 20: 8).

Men beweert hiertegen, dat het tegen alle ervaring is, dat het den boze niet tot aan zijn einde zou  welgaan;  maar  de  ervaring  toont  slechts  dat  er  uitzonderingen  op  den  regel  zijn. Lactantius (een christelijk schrijver in het begin der 4e eeuw) "van den dood der vervolgers," Leo’s geschiedenis der Franse revolutie, het leven van den dichter Burger (1794) niet minder dan  dat  van  keizer  Napoleon  I  (en  III)  leveren  daarvoor  merkwaardige  bewijzen.  De uitzonderingen zijn mede daartoe bestemd, om hen, die niet in het heiligdom van God gegaan zijn, in dwaling te brengen. Ook de vergelding aan deze zijde des grafs moet  naar Gods bedoeling steeds voorwerp des geloof blijven; ook hier verbergt zich God, opdat Hij slechts door zoekenden gevonden worde. Dat dit ook door goedgezinden thans zo weinig geschiedt, dat  ook  zij  zozeer  geneigd  zijn  Gods  gerechtigheid  in  dit  leven  als  ene  slapende  te beschouwen, is een treurig teken van het verval der kerk, van den verlammenden invloed van het ongeloof; in de tijden van den bloei der kerk is het oog open voor de tremenda judicia Der (Gods  ontzettende  gerichten),  welker  erkentenis  de  wortel van  de  levende  hoop  op  ene vergelding van gindse zijde des grafs vormt..

21. Nu erken ik hoe dwaas ik geweest ben. Als mijn hart opgezwollen was van spijt, en ik in mijne nieren geprikkeld werd, ik, omdat het den goddelozen een tijd lang welging en den rechtvaardigen kwalijk, in opstand was tegen God;

22. Toen was ik onvernuftig, een dwaas en wist niets, ik was zonder enige geestelijke kennis; ik was een groot beest 1), een lompe vleeskolossus bij U, ontoegankelijk voor die kennis, die Gij zo gaarne den ernstig vragenden mens schenkt.

1) Erger kon hij zich zelven niet ontmaskeren. Het woord, dat hier door een groot beest vertaald is, staat hier in het meervoud, om een buitengewoon groot dier aan te duiden. Het is

hetzelfde woord, dat bij Job 40: 15 onvertaald is gelaten, en in het Hebreeuws Behemoth heet, en waarmee Job hoogstwaarschijnlijk het Nijlpaard aanduidt. Bij God belijdt Asaf, was hij zulk een groot  en onvernuftig beest, in Zijn heilig en  alwetend oog was hij dit, toen hij overgelaten  aan  de  redenering  van  zijn  dwaas  en  zondig  hart,  Gode  ongerechtigheid toeschreef. Zo maakt Gods genade den mens waar en brengt hem tot een erkennen van zich zelven, waartoe hij uit zich zelven gewis nimmer komen zou..

23. Maar zo diep vernederd liet mij Uwe genade niet, en ik wens nooit meer te vergeten wat ik in Uw heiligdom aanschouwde. Ik  zal dan geduriglijk bij U zijn, onophoudelijk aan U denken en in U leven,  want  Gij hebt  mijne  rechterhand  gevat.  Hoe kon in mijn hart  de gedachte opkomen om der goddelozen weg te gaan, ik verfoei ze. O mocht ik steeds bij den Heere zijn. Nu is het mij gebleken welke zonden in mijn hart kunnen oprijzen. Maar neen! toch zal ik van den Heere niet afgaan, niet vanwege mijne trouw, maar om Zijne genade; Hij heeft mij eenmaal Zijn kind gemaakt, en Hij zal het werk Zijner handen nooit laten varen.

Door het vatten bij zijne rechterhand  duidt  aan, hoe hij door Gods wonderbare kracht is teruggehouden van den afgrond, waarin de verlorenen neerstorten. Wat Asaf tegenhield om niet zelf in het openbaar mede te lasterde, niet in de dwaling te volharden, en wat hem er nu toe bracht, zijne eigene dwaling in te zien, dat schrijft hij toe aan Gods genade, die hem met uitgestrekten arm heeft gegrepen..

24. Gij zult mij door de duisternis, die op mijn levensweg is, leiden door Uwen raad, dien ik met gelovige onderwerping eer, hoewel ik dien niet begrijpen kan, en daarna, wanneer het duistere licht zal geworden zijn, zult Gij mij in heerlijkheid opnemen in Uwen hemel.

Een uitdrukkelijk Gods woord omtrent den hemelsen triomf der hier strijdende gemeente was toen nog niet bekend, maar voor het geloof had de naam van Jehova reeds ene diepte, die over den dood in het eeuwige leven deed zien. Ook in vs. 25 bewijst Asaf, hoewel hij geen woord der openbaring heeft over een eeuwig leven na den dood in Bijbelsen zin en naar Nieuw Testamentische mening, toch met der daad, dat er een eeuwig leven moest zijn; want wie in zulk ene wederkerige betrekking tot God, den eeuwig Levende, staat, is juist daardoor reeds hier het eeuwige leven deelachtig en kan aan gene zijde dit niet meer verliezen. Juist dat is ook de zenuw van het anti-sadduceïsche bewijs des Heren voor de opstanding der doden in MATTHEUS. 22: 32..

25. Wie heb ik nevens U in den hemel, waarin ik mijn welbehagen zou kunnen vinden? Geen engel baat mij. Nevens U lust mij ook niets op de aarde!

De ziel, die van haren God afdwaalde, doorzoekt hemel en aarde, of zij hulp en heil zou kunnen vinden; maar heeft zij Hem weergevonden en is zij van haren twijfel verlost, zo is Hij haar genoeg, en maakt zij zich van al het andere los..

De hemel zelf zou ons niet kunnen gelukkig maken, zonder de tegenwoordigheid en de liefde van onzen God; veel minder kan de aarde en al hare bezitting een onsterfelijke ziel voldoen. De  wereld  en  al  hare  heerlijkheid  verdwijnt;  ons  vlees  en  onze  harten  zullen  spoedig

bezwijken (vs. 26), maar God zal de sterkte des harten zijn en voor eeuwig het deel van Zijn volk. Anderen hebben het ondervonden en wij moeten het verwachten, dat beide vlees en hart bezwijken.  Het  lichaam  zal  vallen  door  ziekte,  ouderdom  en  dood;  wanneer  het  vlees bezwijkt, is het hart mede daartoe gereed; het bestuur, de moed en de vertroosting bezwijken. Maar Christus Jezus, onze Heere, biedt Zich zelven aan, om alles in allen te zijn, voor een arm zondaar, die elk ander deel en elk ander vertrouwen weigert..

25. Wie heb ik nevens U in den hemel, waarin ik mijn welbehagen zou kunnen vinden? Geen engel baat mij. Nevens U lust mij ook niets op de aarde!

De ziel, die van haren God afdwaalde, doorzoekt hemel en aarde, of zij hulp en heil zou kunnen vinden; maar heeft zij Hem weergevonden en is zij van haren twijfel verlost, zo is Hij haar genoeg, en maakt zij zich van al het andere los..

De hemel zelf zou ons niet kunnen gelukkig maken, zonder de tegenwoordigheid en de liefde van onzen God; veel minder kan de aarde en al hare bezitting een onsterfelijke ziel voldoen. De  wereld  en  al  hare  heerlijkheid  verdwijnt;  ons  vlees  en  onze  harten  zullen  spoedig bezwijken (vs. 26), maar God zal de sterkte des harten zijn en voor eeuwig het deel van Zijn volk. Anderen hebben het ondervonden en wij moeten het verwachten, dat beide vlees en hart bezwijken.  Het  lichaam  zal  vallen  door  ziekte,  ouderdom  en  dood;  wanneer  het  vlees bezwijkt, is het hart mede daartoe gereed; het bestuur, de moed en de vertroosting bezwijken. Maar Christus Jezus, onze Heere, biedt Zich zelven aan, om alles in allen te zijn, voor een arm zondaar, die elk ander deel en elk ander vertrouwen weigert..

26. Wat dit leven oplevert het kan mij ook niet ontnemen, wat door Uwe genade en Uwe gemeenschap mijn deel is geworden. Bezwijkt zelfs in bittere ellende mijn vlees en mijn hart, ja al moet ik gaan door het dal des doods, zo is God de Rotssteen mijns harten, en mijn Deel in eeuwigheid; Hem behoud ik, als alles wegzinkt, en Hij is mij genoeg.

Om in het volkomen betrouwen op God het volkomenst aards geluk te smaken, moet men dit geluk willen, met geen minder geluk tevreden kunnen zijn; en dit geluk durven aanvaarden. Wat is daartoe nodig? Daartoe is nodig het reine hart, hetwelk naar niets zozeer tracht, als aan het bezoedelde stof te kleven, het reine hart, dat aan de reinste genietingen behoefte heeft; het reine hart, dat God ziet en zich vast houdt, als ziende den Onzienlijke; het reine hart, hetwelk van een heilig God niets te vrezen, maar alles te hopen heeft. "Immers", zo luidt de aanhef van onzen Psalm: "is God Israël goed, degenen, die rein van hart zijn." Slechts het reine hart wil, durft, mag zich geheel aan God vertrouwen. Het waar geluk is niet bereikbaar, dan voor het reine hart. Tot die reinheid is te komen, want er is te komen tot het bloed der verzoening en tot de reiniging door den Geest..

27. Want dit is de grond van mijn verlangen naar U en van mijn vertrouwen op U, maar ook tevens de korte somma van dezen Psalm, ziet, die verre van U, de Bron des levens, zijn, zullen vergaan; Gij roeit als een ijverig God, die de U toekomende eer geen anderen geeft (Exodus 20: 5. Jes. 42: 8) uit; al wie van U afhoereert, die misdadig Uw verbond verbreekt en de wereld met hare afgoden boven Uwe liefde stelt (Exodus 34: 16 ).

28. Maar, in tegenoverstelling tegen dat hoereren der goddelozen, mij aangaande, het is mij goed, het is het enige, dat ik begeer, nabij God te wezen (Zef. 3: 2. Jak. 4: 8); ik zet mijn betrouwen op den Heere HEERE, waarbij ik dan door de steeds nieuwe betoningen van Uwe wijze genadige en rechtvaardige regering steeds nieuwe gelegenheid en aanleiding heb, om al Uwe werken te vertellen, hoe wonderbaar Gij dikwijls de Uwen leidt, maar toch altijd zalig.

Verre zijn van God en nabij zijn aan God, bepaalt het wee of het wel van den mens, zijn vergaan of zijn bestaan. Asaf heeft het laatste als het door hem gewenste goed aangegrepen en daarin zijne zekerheid en zijne toevlucht in het leven gevonden; in het vaste vertrouwen heeft hij als zijne verhevenste stemming het leven van God erkend, om te verhalen de leidingen en besturingen des Heren, zo als zij hem na veel strijd nu helder en duidelijk voor ogen staan..

Asaf is heerlijk  door  God  gevoerd  uit  zijn strijd.  Hij heeft  er  iets van  gevoeld,  wat  het betekent, verre van God te zijn. Maar God heeft hem weer thuis gebracht, en nu, niets is hem dierbaarder en begeriger, dan steeds nabij God te zijn. God is zijn Al. God zal hem leiden en wanneer de Heere hem Zijn Raad heeft doen uitdienen, zal Hij hem opnemen in heerlijkheid. Dan zal hij niet  meer behoeven te vrezen, verre van zijn God te zijn, dan zal hij tot  in eeuwigheid al de werken Gods met alle zaligen verkondigen.

PSALM 74.

GEBED OM BEWARING DER KERK.

1. Ene onderwijzing (Psalm 32: 1), voor (van) Asaf, doch niet door dezen zangmeester van David zelven (Psalm 73: 1), maar door enen uit de zangersfamilies waarvan hij het hoofd is, in den tijd der Babylonische ballingschap vervaardigd (1 Kronieken 25: 31 ).

Wat dezen Psalm met den vorigen verbindt is het zeldzame, daar in vs. 18 en hier in vs. 3 voorkomende   woord   le   maschuoth,   door   onze   overzetters   "verwoestingen"   vertaald. Overigens wijst ons de Psalm veeleer op klaagliederen van Jeremia, waarmee vele punten van aanraking te vinden zijn (vgl. vs. 1, 4, 7 en 9 met Klaagt. 5: 20; 2: 7-9), en daarmee op den toestand van het Joodse land na de Chaldeeuwse catastrofe (2 Koningen 25: 22 ). Hij toont aan hoe de gemeente des Heren en elk gelovige in ‘t bijzonder zich te gedragen heeft in tijden,   wanneer   alles   verloren  schijnt   te   zijn.   Wanneer   een  volkomen  ondergang   is aangevangen;  vooral  geeft  hij  ons  aanleiding,  hoe  wij  ons  in  zodanige  omstandigheden hebben voor te stellen, dat het niet om onze, maar om Gods zaak en eer te doen is."

I. Vs 1-9. De Psalm begint met ene klacht over het grote ongeluk, dat Gods volk getroffen heeft en met de innige bede, dat de Heere dit toch niet ene verwerping voor altijd mocht willen laten zijn, maar Zich over de gemeente, die Hem toch als een eigendom behoort, weer mocht willen ontfermen (vs. 1 en 2). Terwijl de bede hierop meer bepaald tot ene bede wordt om goddelijke tussenkomst, wordt hetgeen aan het heiligdom, aan den tempel te Jeruzalem, door de vijanden geschied is, zo levendig geschilderd, als stond het voor de ogen. In ene somma wordt ten leste de gehele nood van dien tijd voorgesteld: er is geen godshuis meer, er zijn gene profeten. Niemand weet wanneer er een einde aan die ellende zal komen (vs. 3-9).

O God! waarom 1) verstoot in eeuwigheid, zo geheel, alsof wij nu voor altijd door U verlaten waren? Waarom zou Uw toorn roken tegen de schapen Uwer weide1), dat U hun heerlijk weiland, het vruchtbare Kanaän, zozeer verwoest hebt (Jer. 25: 36 vv.)?

1) Dit waarom is geen klacht des ongeloofs, geen aanklagen van God, geen onbekendheid voorwenden met Israël’s zonde, maar is een zich beroepen op de betrekking, die tussen God en Israël bestaat, op de betrekking des Verbonds. In plaats van ongeloof straalt in dit woord en in deze gehele uitdrukking veeleer geloof door, een erkennen van de trouwe Gods, een gelovig besef, dat Gods trouw door de trouweloosheid van Zijn volk niet wordt te niet gedaan. In vs. 12 komt dit duidelijk uit.

2) Wij moeten opmerken, dat de gelovigen, door heidense volken gekweld, toch de ogen tot God verheffen, alsof zij slechts door Zijne hand geslagen werden; want zij wisten, dat slechts door den toorn van God aan de heidense volken zoveel vrijheid tegen over hen toegestaan werd. In de overtuiging alzo, dat zij niet met vlees en bloed hadden te strijden, maar door het gericht van God gekastijd werden, beschouwen zij als de eigenlijke oorzaak en bron van alle kwaad, dat God, wiens genade hun vroeger zegen verleend had, hen nu verworpen had en hen niet verder waardig achtte, om Zijne kudde te zijn..

2. Gedenk aan Uwe vergadering, Uwe kerk, die gij van ouds door de zo heerlijke verlossing uit de slavernij van Egypte (Deuteronomium 9: 26, 29), verworven hebt; de roede 1), het deel Uwer erfenis, die Gij verlost hebt, den berg Zion, waarop Gij gewoond hebt.

1)  Ene  erfenis,  die  onder  broederen  verdeeld  werd,  werd  met  de  meetroede  afgepast  er verdeeld; van daar heette ieders erfdeel, de roede zijner erfenis, gelijk het woord snoeren in dezelfden  zin  gebezigd  wordt.  In  de  verdeling  van  Kanaän  had  God  ook  Zijn  erfdeel gekregen, dat had Hij in bezit genomen en daarop gewoond, te weten, den heiligen berg Zion. Deze twee: "het deel uwer erve" en Zions berg" behoren dus bij elkaar.

De klacht gaat dan ook in een gebed over. Op grond van Gods trouw smeekt hij, dat de Heere het Zich herinnere moge, dat Israël Zijn volk is, dat Israël ‘s Heren erfdeel is, en dat het verwoeste Zion de plaats zijner woning is.

3.  Hef  Uwe  voeten  op  tot  de  eeuwige  verwoestingen,  haast  U  om  te  gaan  tot  Uwe woonsteden, die puinhopen geworden zijn, opdat zij weer worden opgebouwd; de vijand heeft alles in het heiligdom verdorven, en dit tempelschennend vandalismus kunt Gij niet eeuwig laten blijven.

4. Uwe wederpartijders, de heidense Chaldeeën (Jes. 64: 2), hebben In het midden van Uwe vergaderplaatsen,  in  de  verschillende  afdelingen  van  Uwen  tempel  gebruld,  in  dronken overmoed op soldatenwijs als brullende leeuwen rondgelopen; zij hebben hun tekenen 1), de veldtekenen, tot tekenen gesteld, en zich daardoor voor de meesters van dat huis verklaard.

1) De Wette vertaalt "gebruiken", en verklaart: "eigenlijk tekenen," d.i. verbondstekenen. De Hebreeër  denkt  zich  de  godsdienst  als  een  verbond,  en  de  bijzondere  gebruiken  als

verbondstekenen,  als  de  besnijding  (Genesis  17:  4)  en  de  Sabbath  (Exodus  31:  13,  17). Diezelfde voorstelling bracht de dichter ook op de gebruiken der heidenen over..

Kan hij niet ongevoelig zijn over de verwoesting der stad en van het ganse land, over de verliezen van het leven en bezittingen van zo vele kinderen zijns volks, over de wegvoering in ballingschap  van  de  ontkomenen  van  het  zwaard,  niet  dat  is  het  wat  zijne  ziel  op  het gevoeligst heeft aangegrepen, de verachting van Gods huis treft en ontzet hem het meest. En juist dit kenmerkt onzen dichter als een waren Zioniet, voor wie niets boven ‘s Heren tempel, boven de aanspraakplaats des Heiligen Israël’s gaat.

Met getrouwe historische trekken tekent hij de vreselijke verwoesting van den tempel, nadat de verwoesters dien van zijne heilige sieraden en schatten beroofd en geplunderd hadden. Het is gene dichterlijke overdrijving, helaas, het is historie, vergelijk 2 Kronieken 36: 17-19 en Jer. 52: 17-23..

5. Een ieder werd er bekend, het zag er uit, een ieder ging daar onbesuisd, zonder enigen eerbied te werk, als een, die de bijlen omhoog aanbrengt, omhoog heft en neer laat vallen in de dichtigheid van een geboomte, al het sieraad is verbrijzeld, zo koelbloedig alsof men een bos velt.

6. Alzo hebben zij nu hare, beter Uwe graveerselen, die Uwer vergaderplaatsen (1 Koningen 6: 29), al het beeldhouwwerkzamen met houwelen en beukhamers in stukken geslagen.

7. Zij hebben Uwe heiligdommen in het vuur gezet, in brand gestoken; ter aarde toe hebben zij de woning Uws naams ontheiligd, zij hebben Uwen tempel ten gronde toe geslecht.

8. Zij hebben in hun hart gezegd: Laat ze ons te zamen uitplunderen, de heiligdommen van Israël’s God; Zij hebben alle Gods vergaderplaatsen 1) in het land verbrand.

1) Dat met den tempel het een en alles van de vereerders van God verwoest was, moest de verwoesting voor Israël zeer smartelijk maken, en toonde hoezeer Gods eer in het spel en zijne belangen in gevaar waren..

Ongetwijfeld wordt hier beschreven de vervulling der profetie van Mozes, als hij profeteert: want de kinderen Israël’s zullen vele dagen blijven zitten, zonder koning, en zonder vorst en zonder offers (Hos. 3: 4), maar ook zinspeelt de dichter op de verwoesting van de plaatsen van samenkomst, waar de gelovigen samenkwamen. Wij denken dan het allereerst aan de gebouwen of scholen, waar de profetenzonen samenkwamen, en waar de gelovigen Israël’s werden  onderwezen  in  de  Wet.  Te  denken  aan  synagogen,  zoals  anderen  willen,  is  niet noodzakelijk,  dewijl  we  er  niet  van  lezen,  dat  deze  reeds  voor  de  ballingschap  waren ingesteld.

9. Wij zien onze tekenen, waardoor Gij te voren bewezen hebt, dat Gij onze Heere zijt en te Zion Uwe woning hebt (Jes. 37: 33 vv.), niet; er is geen profeet meer 1), gelijk wij die te

voren zo vele hadden, noch iemand bij ons, die weet, hoe lang 2) beter wanneer, zodat hij ons zou kunnen troosten door ons uitzicht te geven op beteren tijd.

1) Wel overleefde Jeremia de verwoesting, maar zijne profetische werkzaamheid eindigde met  de  verwoesting;  zijn  verstommen  moest  gewis  dienen,  om  de  hier  uitgesprokene smartelijke klacht te doen ontstaan. Deze nog staande ruïne der profetie getuigde luider voor het verlaten Gods, dan het niet aanwezig zijn van andere profeten. Met de overige tekenen van Gods heerschappij moest ook dit een tijd lang verdwijnen, opdat het volk mocht leren, wat het aan hen gehad had, en hoe misdadig zij tegen hen gehandeld hadden, en in tranen en met berouw het terugkeren van dezen zegen zou zoeken..

De grootste reden tot klagen voor den dichter is deze, dat God zich in dezen tijd des lijdens, niet zoals anders, aan Zijn volk openbaart. Onze tekenen is ene bepaalde tegenstelling van "hun tekenen" (vs. 4), wanneer men niet op grond van 86: 7 moet denken aan tekenen die God doet.  Het  suffix  eist  bovendien  iets  bestendigs,  voortdurende,  het  zijn  de  godsdienstige instellingen, door middel van welke God met Zijn volk in gemeenschap wil staan, en die het nu niet meer ziet. omdat de vijanden ze afgeschaft hebben..

2) De 70 jaren door Jeremia genoemd, waren een raadsel voor degenen, die niet bijzonder waren ingewijd: Dan. 9: 1 vv..

10.

II. Vs. 10-17. Omdat, gelijk aan het slot der vorige afdeling gezegd is, niemand weet, hoe lang de tegenwoordige ellende zal duren, zo wendt de Psalm zich met deze vraag tot God zelven en worstelt hij met Hem in het geloof, om wat eindeloos schijnt, als iets tijdelijks te doen kennen, en het zo troosteloze "voor altijd" weg te nemen (vs. 10 en

11).  Hij laat  vervolgens  tot  vertroosting  der  bekommerde  gemeente,  alle  betoningen  aan Goddelijke  almacht  uit  de  geschiedenis  van  vroegeren  tijd,  zelfs  de  gedenktekenen  van Goddelijke almacht uit het rijk der natuur voor haar inwendig oog voorbijgaan (vs. 12-17 74.12-17).

10. Hoe lang, o  God! zal de wederpartijder, de vijand,  die  ons  nu  in zijne macht  heeft, smaden? zal de vijand Uwen naam in eeuwigheid lasteren, (Psalm 13: 2 ), zo lang, dat het einde niet te zien is?

11.  Waarom trekt  Gij Uwe hand,  ja Uwe rechterhand af?Waarom  toeft  Gij ter  hulpe te komen? Trek haar uit het midden van Uwen boezem, waarin Gij haar schijnt gestoken te hebben, gelijk men doet als er niet te arbeiden is; maak een einde 1) aan Uw zwijgen en stil zijn, en verdelg.

1) Waar de Heere God schijnt te zwijgen, waar Hij Zich aanstelt als een krijgsman in ruste, daar begint het geloof des dichters zich krachtiger te openbaren. De Heere God geeft hem

deze genade, dat hij niet bezwijkt, dat zijn geloof niet bezwijkt. Integendeel, het geloof wordt te sterker openbaar. Dit blijkt genoegzaam uit het volgende vers.

11).  Hij laat  vervolgens  tot  vertroosting  der  bekommerde  gemeente,  alle  betoningen  aan Goddelijke  almacht  uit  de  geschiedenis  van  vroegeren  tijd,  zelfs  de  gedenktekenen  van Goddelijke almacht uit het rijk der natuur voor haar inwendig oog voorbijgaan (vs. 12-17 74.12-17).

10. Hoe lang, o  God!  zal de  wederpartijder, de vijand, die ons nu in zijne macht  heeft, smaden? zal de vijand Uwen naam in eeuwigheid lasteren, (Psalm 13: 2 ), zo lang, dat het einde niet te zien is?

11.  Waarom trekt  Gij Uwe hand,  ja Uwe rechterhand af?Waarom toeft  Gij ter  hulpe te komen? Trek haar uit het midden van Uwen boezem, waarin Gij haar schijnt gestoken te hebben, gelijk men doet als er niet te arbeiden is; maak een einde 1) aan Uw zwijgen en stil zijn, en verdelg.

1) Waar de Heere God schijnt te zwijgen, waar Hij Zich aanstelt als een krijgsman in ruste, daar begint het geloof des dichters zich krachtiger te openbaren. De Heere God geeft hem deze genade, dat hij niet bezwijkt, dat zijn geloof niet bezwijkt. Integendeel, het geloof wordt te sterker openbaar. Dit blijkt genoegzaam uit het volgende vers.

12. Maar al schijnt het ook, dat Gij ons voor altijd verlaten hebt, evenwel is God mijn Koning van ouds af, zo vertrouwt de gehele gemeente des Heren, de God, die verlossingen werkt in het midden der aarde, voor het oog der gehele wereld; dat deed Gij dikwijls genoeg, voor de vaderen in ‘t land der slavernij, Gij hebt dat tot een land vol wonderen laten worden (Exodus 8: 22).

Wij  zien,  wat  wij ook  elders dikwijls zien voorkomen,  hoe de gelovigen beschouwingen opnemen in hun gebeden, om nieuwe geloofskracht  te verzamelen en den gloed van hun gebed aan te wakkeren; want wij weten hoe zwaar het is, zich boven alle twijfelingen te verheffen, zodat  ons gebed onbelemmerd zijnen  loop heeft. Hier roepen zich derhalve de gelovigen de bewijzen van Gods barmhartigheid in het geheugen, waardoor God Zich door alle geslachten heen als den Koning van Zijn uitverkoren volk heeft doen kennen. Maar wij zien hierin, naardien het in het gebed niet genoegzaam is met de lippen onze wensen uit te spreken, wanneer wij niet bidden in het geloof, dat wij ons daarbij steeds de weldaden moeten voor ogen stellen, waardoor God Zijne Vaderlijke liefde jegens ons heeft bewezen, en die ons dus tot tekenen Zijner verkiezing moeten zijn. De naam "Koning" doelt niet alleen op de enkele heerschappij, maar geeft tevens te kennen, dat Hij de besturing van Zijn volk heeft op Zich genomen om het te redden en te bewaren..

13. Gij 1) hebt bij den uittocht uit dat land door Uwe sterkte de zee gespleten, zodat Uw volk doorging; Gij hebt de koppen der draken in de wateren verbroken; Uw Israël zag de lijken der Egyptenaren, die in wreedheid en kracht den zeegedrochten gelijk waren, liggende aan den oever der zee (Exodus 14: 13 vv.).

1) Tegenover de woede der vijanden en ja, ook tegenover het schijnbaar zwijgen van den Heere God voor dit ogenblik, wijst de dichter er op wat God vroeger heeft gedaan. Met nadruk zegt hij: Gij hebt door Uwe sterkte de zee gespleten. Gij enz. Tot zevenmaal toe wordt in vs. 13-17 op die wijze de Heere aangesproken, waarmee hij dan ook de grootheid Gods, Zijne almacht met den diepsten eerbied uitspreekt.

14. Gij hebt de koppen des Leviathans, de hoofden van het leger van Farao verpletterd; Gij hebt hem tot spijs gegeven aan het volk in dorre plaatsen, het wild gedierte der woestijn, dat bij Farao en zijn heir nog een volk zou kunnen genoemd worden.

15. a) Gij hebt ene fontein en beek gekliefd, bij het doortrekken door de woestijn (Psalm 78: 15). Gij hebt sterke rivieren uitgedroogd, den Jordaan, opdat Uw volk Kanaän zou ingaan Jozua 3: 13).

a) Psalm 105: 41. Jes. 48: 21.

Het volk der Egyptenaren noemt hij den draak en den Leviathan, even als ook Ezechiël. 29: 3. Jer.51: 9, omdat aan dit vraatzuchtige roofdier juist de nijd eigen was. Het vertrekkende leger van Farao verdronk in het water en de lijken worden door de golven op het strand geworpen, ten spijze voor de woestijnbewoners, voor de sjakals. Het is de almacht van diezelfden God, die voor Zijn volk niet op ene, neen, op de meest tegenovergestelde wijze gezorgd heeft, die nú uit harde rotsen beken deed voortkomen, dan grote stromen uitdroogde, die in den zomer nooit ledig zijn (Exodus 17: 6. Numeri 20: 8. Jes. 3: 14 vv.)..

16.  Zoudt  Gij,  o  God!  ons  niet  kunnen  redden,  Gij,  die  U  in  ‘t  rijk  der  natuur  als  de Almachtige openbaart? De dag is Uwe, ook is de nacht Uwe a); Gij hebt het licht en de zon bereid 1); Gij zijt de Schepper en de God der natuur.

a) Genesis 1: 14 vv.

1) Hij daalt af tot die goedertierenheid Gods, die tot het menselijk geslacht in het algemeen zich uitstrekt. Want nadat hij een aanvang heeft gemaakt met de bijzondere genade, waarin God Zich als Vader  openbaart  voor  Zijn uitverkoren volk,  vermeldt  hij nu  ter  gelegener plaats, dat hij voor alle stervelingen goedertieren is. Waaruit de profeet dan kloek het besluit trekt, dat het niet minder past, om jegens Zijne kinderen en huisgenoten Zijn Vaderlijke plicht niet te verwaarlozen..

17. Gij hebt al de palen der aarde, alle grenzen, zowel van de zee als van elk gebied, gesteld; zomer en winter, al de jaargetijden,die hebt Gij geformeerd.

De  steeds  wederkerende  afwisseling  van  dag  en  nacht  en  het  daaraan  verbondene  te voorschijn brengen van sterren en zon verkondigt enen almachtigen God, voor wie niets te wonderbaar is (Psalm 115: 3). De grenzen, waardoor het land gescheiden is van de zee en voor haar beveiligd (Jer. 8: 22. Job 38: 8 vv.), zijn een nieuw bewijs van Gods grootheid, even als de afwisseling van zomer en winter, die God in de natuur heeft gesteld..

18.

III. Vs. 18-23. Nadat zo de gemeente van haren hopelozen nood op ene hoogte geplaatst is, die een vrij uitzicht  verleent, verheft  zij zich des te moediger en vol vertrouwen tot  ene nieuwe bede; met bewonderingswaardige kunst brengt de Psalm alles daartoe, en vlecht hij het in elkaar, wat in staat is God op te wekken, aan de ene zijde tot ontferming over zijn volk, aan de andere zijde tot ijverzucht tegen de vijanden, die Zijne eer zoeken te roven en Zijnen naam lasteren.  Terwijl  Israël hier  alle pijlen op  Gods hart  afschiet,  om het  voor  zich te winnen, blijkt het, dat aan des Heren volk veel, ja alles, ook het liefste wat het heeft, zelfs zijn dierbaar  heiligdom  kan  ontnomen  worden,  maar  het  toch  één  onaantastbaar  heiligdom behoudt, het hart van zijnen God, Die is en Die was en Die komen zal (Openbaring 1: 4).

18. Gedenk hieraan, in plaats verder, gelijk Gij doet, ons onopgemerkt te laten gaan: de vijand heeft den HEERE gesmaad 1), door dat alles te doen, wat in vs. 3, 6-8 gezegd is, en een dwaas volk 2), dat van U niets weet en vreemde goden dient, heeft Uwen naam gelasterd.

1) De zaak van het volk Gods is Gods zaak. De vijand tast, wanneer zij het volk des Heren verdrukt, den Naam van hun God aan. Hij vervolgt hen, omdat zij Gods volk zijn, en naar Diens Naam genoemd zijn. Zo was het ten allen tijde, zo is het in onzen tijd; de diepste grond van de vijandschap der wereld tegen de belijders van ‘s Heren Naam is, dat zij den Naam van God en Christus belijden, als den enigen Naam onder den hemel gegeven..

2) De dichter noemt hier de vijanden Gods en van Zijn volk, een dwaas volk, dewijl het zich, ja, buigt voor stomme afgoden, maar ook ten onrechte meent, dat het tegen God het kan uithouden. Dit geldt voor alle eeuwen. Wie heeft zich tegen God verzet en vrede gehad?

19. Geef toch, gelijk het nu schijnt te zijn, aan het wild gedierte, aan dat rot van rovers, de ziel Uwer tortel duif 1), Uw volk, dat als ene tortelduif (Psalm 68: 14), reeds zo lang geroepen en naar Uwe hulp verlangd heeft (Jes. 38: 14),niet over; vergeet den hoop Uwer ellendigen, Uwer op aarde zo verdrukte Kerk, die zich als schapen onder de wolven bevindt (Psalm 68: 11; 44: 23) niet zo, alsof het in eeuwigheid zou zijn.

1) De Kerk herinnert haren Redder den dierbaren naam, met welken Hij haar in vorige tijden genoemd had. Deze tortelduif, eenvoudig en ongeschikt tot verdediging, afgezonderd, zacht, vreesachtig en treurig, was in gevaar van hare verouderde vijanden, die even als roofvogels, haar van alle zijden bezetten. Welk ene kracht gaven deze omstandigheden aan die woorden. Laat ons niet nalaten daarvan in het uur der verzoeking gebruik te maken..

20. Aanschouw het verbond; gedenk hoe Gij volgens Uw verbond ons niet geheel en al ton verderve kunt overgeven; en toch, die ondergang schijnt reeds nabij te zijn, want de duistere plaatsen des lands  zijn  vol woningen van geweld; als een moordspelonk: is dit  land  der duisternis, der afgoderij.

21.  Laat  den  verdrukte,  het  zo  hard  geslagen  en  diep  vernederd  volk,  niet  beschaamd wederkeren, dat het te vergeefs tot U zou gebeden hebben; laat den ellendige en nooddruftige, die in den nood tot U roepen, hulpe vinden en daartoe komen, dat zij Uwen naam prijzen.

22. Sta op, o God 1) om ons te helpen (Psalm 3: 8; 7: 7; 9: 20 enz.), opdat die lof- en dankliederen der gemeente gehoord worden. Twist Uwe twistzaak, want in dezen strijd met de heidenen geldt het de eer van Uwen eigen naam (vs. 18).Gedenk der smaadheid, die U van den dwaze, van den goddelozen en waanwijzen heiden wedervaart den gansen dag.

1)  Wederom vragen de gelovigen,  dat  God  op  Zijn rechterstoel zitting  neme.  Hij wordt gezegd op te staan, wanneer, na lang geduld, Hij door de daad zelf toont, dat Hij Zijn ambt niet heeft vergeten. Verder, opdat hij deze zaak te vuriger ter hand neme, roepen zij Hem als handhaver van Zijn recht aan, alsof zij willen zeggen: O Heere, dewijl hier Uw belang en Uwe zaak wordt behandeld, is er geen reden om te vertragen. Doch hoe deze zaak de eigen zaak Gods is, verklaren zij tegelijk, dewijl Hij dagelijks aan de ongerechtigheid en dwaasheid paal en perk stelt..

23. Vergeet niet het geroep Uwer wederpartijders, waarmee zij in lasterlijken overmoed U en Uw  volk  honen;  het  getier  dergenen,  die  tegen  U  opstaan,  en  Uw  rijk  op  aarde  willen vernietigen, klimt geduriglijk op, zodat het ten hemel komt en U tot wrake dringt.

Gezegende Verlosser! Gij zijt dezelfde, gisteren,  heden en tot in eeuwigheid. Overwin en vernietig al de macht des vijands en maak Uw volk meer dan overwinnaars door Uwe genade, die met  hen is.  Wees,  Gij Heere! het  "alles" voor  Uw volk  in elke toestand  en  in  elke omstandigheid; want Uw arme en ellendige zal nooit beschaamd weggaan, maar zal Uwen naam luide lofzingen..

PSALM 75.

LOF VOOR GODS WONDEREN. WAARSCHUWING TEGEN ZORGELOOSHEID.

1. Voor den opperzangmeester (Psalm 4: 1), op de wijze van het lied Al-tascheth d.i. verderf niet (Psalm 57: 1. Deuteronomium 9: 27 ), een Psalm, een lied voor (van) Asaf (Psalm 74: 1) en wel uit den tijd van koning Hizkia.

2.

Wat Psalm 74 in vs. 22 vv. smeekt, dat ziet Psalm 75, het gericht van God over de trotse zondaars,  werd  hem  ene  oorzaak  van  lofgezang  en  triomferenden  moed.  Dit  gericht  nu datgene, hetwelk God over Assyrië en zijnen overmoedigen koning Sanherib in het jaar 713 v.Chr. voor Jeruzalem gehouden heeft (2 Koningen 19: 37 ). De Psalm is echter niet als de volgende,  de  76ste  Psalm,  na  die  catastrofe,  maar  vóór  haar  gezongen.  Hij  is  dus  een triomflied, nog vóórdat de overwinning uiterlijk verkregen is, en als "een lyrische metgezel der profetieën te beschouwen, die Jesaja in het gezicht van den ondergang, die van wege de Assyriërs dreigde, uitsprak, als een getuigenis van het levend geloof, waarmee de gemeente

toen het woord van God ontving, als ene vermaning aan de Kerk van alle tijden, om door geloof gelijken zegen deelachtig te worden."

I. Vs. 2-4. Even alsof hetgeen zij met vertrouwen verwachten mag, reeds geschied ware en Gods gericht tot verootmoediging van den vijand, die zich zo onbedwingbaar aanstelde, en tot verheerlijking  van Zijn nu  zo  beangstigd  volk  reeds volbracht  ware,  verschijnt  Israël met lofzangen en dankliederen voor des Heren aangezicht; het neemt met  een gelovig hart uit Gods mond Zijn Woord over, dat Hij tot haar liet komen; in dit woord heeft Hij aan zijne gemeente een komen ten gerichte beloofd, waarbij Hij met dezelfde almacht, die Hij bij de schepping betoond heeft, de nu wankelende en sidderende aarde weer wilde bevestigen, en zulk ene belofte is nu de grond van haar vertrouwen, dat Zijn naam zeer nabij is.

2.  Wij  loven  U,  o  God!  vóórdat  nog  de  redding  daar  is.  Wij  loven,  dat  Uw  naam  de openbaring van Uw wezen, zo heerlijk in genade en gerichten, nabij is 1), dat Gij gereed zijt om ons te komen verlossen, gelijk wij weten uit het profetisch woord, dat zeer vast is; men vertelt Uwe wonderen, die Gij ter redding van Uw volk verricht.

1) Gods naam is de openbaring van Zijn Wezen, van de heerlijkheid Zijner volmaaktheden, van Zijne genade en rechtvaardigheid, van Zijne trouw en waarheid, van Zijne almacht en majesteit.  Die  heerlijke  Naam  was  nabij,  was  komende,  zou  Zich  zeker  ontdekken  tot verdelging van Juda’s vijanden, de Assyriërs, en tot  verlossing van Zijn volk. Jehova zou wonderen doen..

3. Als Ik, alzo is het woord uit Uwen mond gegaan, het bestemde ambt zal ontvangen hebben 1), wanneer Ik het rechtersambt aangrijp, als Ik rechtsdag houd, zo zal Ik gans recht richten 2), een gericht houden naar recht en gerechtigheid (Psalm 9: 9).

1)  In  het  Hebr.  Ki  èkach  moëd.  Beter:  Als  Ik  zal genomen  hebben  het  beslissende  (nl. oordeel). Het laatste woord wordt veeltijds in de taal der profetie gebruikt, om daarmee den tijd van het beslissend oordeel aan te geven. Onze Staten-Vertalers hebben er het woord ambt tussen in gevoegd, doch ten onrechte. Want niet de gemeente en niet de koning spreekt hier, God wordt hier sprekende ingevoerd. De Heere verklaart hier, dat voor Hem de bestemde tijd is aangebroken, de tijd voor het beslissend oordeel, om recht te doen en gericht te houden over de vijanden van Zijn volk.

2) Onze God, die de wereld door Zijne wijsheid en almacht regeert, heeft aan alle dingen een doel gesteld, ook tijd en uur voor Zijn gericht bepaald, en wanneer die komt, openbaart Hij Zijne gerichten en niemand kan ze verhinderen. God stelt wel Zijne straf een tijd lang uit, maar eindelijk komt zij zeker en blijft niet uit, gelijk ook de heidenen uit de ervaring geleerd hebben  en  gezegd:  Sera  tamen  tacitis  poena  venit  pedibus,  "de  late  straf  sluipt,  hoewel langzaam,  na,"  en  wederom zegt  Valerius  Maximus  (een  Romeins  schrijver  onder  keizer Tiberius,  die  9  boeken  over  merkwaardige  gebeurtenissen  geschreven  heeft):  tarditatum poenae gravitate compenesat, God vergoedt het langzame van de straf door hardheid..

4.  Het  land  is  ten  gevolge  van  hetgeen  die  geweldige  en  overmoedige  veroveraar  reeds volbracht heeft, in beroering, als zou het in den chaotischen toestand van weleer (Genesis 1: 2) terugzinken, en al zijne inwoners delen in het gevoel van vrees voor hetgeen komen zal (Psalm 46: 7),  zij waren versmolten van verschrikking  maar  ik,  die den aardbol uit  dien woesten toestand verhief, heb Zijne pilaren, waarop Ik hem gesteld heb, zijne zuilen waarop het rust, vastgemaakt 1), dat zij niet wankelen. Sela 2).

1) De Heere God verzekert het hier, dat hoe de Assyriërs ook mogen woeden, het land mogen verwoesten, Zion gevestigd is op de bergen der eeuwigheid, op hechte en vaste zuilen. Zion moge geschud worden, maar vergaan zal Zion nooit.

2) De muziek wordt hier met gejubel verheven, want deze majestueuze uitspraak van den Schepper der wereld is een sterke troost voor het bestaan van het gebouw der wereld, dat, gelijk het scheen, geheel en al uit zijn verband ging..

4.  Het  land  is  ten  gevolge  van  hetgeen  die  geweldige  en  overmoedige  veroveraar  reeds volbracht heeft, in beroering, als zou het in den chaotischen toestand van weleer (Genesis 1: 2) terugzinken, en al zijne inwoners delen in het gevoel van vrees voor hetgeen komen zal (Psalm 46: 7),  zij waren versmolten van verschrikking maar  ik,  die den aardbol uit  dien woesten toestand verhief, heb Zijne pilaren, waarop Ik hem gesteld heb, zijne zuilen waarop het rust, vastgemaakt 1), dat zij niet wankelen. Sela 2).

1) De Heere God verzekert het hier, dat hoe de Assyriërs ook mogen woeden, het land mogen verwoesten, Zion gevestigd is op de bergen der eeuwigheid, op hechte en vaste zuilen. Zion moge geschud worden, maar vergaan zal Zion nooit.

2) De muziek wordt hier met gejubel verheven, want deze majestueuze uitspraak van den Schepper der wereld is een sterke troost voor het bestaan van het gebouw der wereld, dat, gelijk het scheen, geheel en al uit zijn verband ging..

5.

II. Vs. 5-9. Gelijk Gods volk zich met Gods Woord in het geloof sterkt, alzo is zulk een woord ook nodig tot straf en tot kastijding voor degenen, die niet in God willen geloven, en alzo wendt de gemeente zich nu waarschuwende en terechtwijzende tot de vijanden die tegen haar opstaan; zij wijst hen op hetgeen hun wacht. Dit schijnt wel is waar geheel te vergeefs gesproken, maar het geloof, wanneer het waarachtig is, heeft nu eenmaal behoefte, om de vijanden, die het bespotten en verdrukken, nog in liefde en zegenend te gedenken, voordat het te laat is, en hen te herinneren aan hetgeen tot hunnen vrede dient.

5. Ik heb gezegd, op grond van dat woord van God, tot de onzinnigen, tot een Rabsake en zijns gelijken (2 Koningen 18: 17 vv.): Weest niet onzinnig, en tot de goddelozen: Verhoogt den hoorn niet 1).

1) Deze spreekwijze, ontleend aan het gedierte, dat in trotse woede de horens verheft, is ook bij   ons   gebruikelijk.   Wij   zeggen:   "de   horens   opsteken."   In   Abbessynië   dragen   de aanzienlijken bij statelijke gelegenheden een horen, een stuk metaal, dat kegelvormig is en door een band op de voorhoofden is vastgemaakt. Om dit vers te verklaren, wijst Broce de bijzonderen manier aan, waarop zij hun hoofden houden tot Het recht houden van dit sieraad..

6. Verhoogt uwen hoorn niet omhoog; spreekt niet met stijven hals, spreekt niet zo trots met in de hoogte gestoken hals.

7. Want het verhogen komt niet uit het oosten, noch uit het westen, noch uit de woestijn, die naar het zuiden ligt, niet van het toeval, van niets anders dan van God komt het verhogen en vernederen, wij verwachten die niet van mensen, die ons te hulp zullen komen 1).

1) Het Noorden blijft ongenoemd; men ziet daaruit, dat het ene noordelijke macht is (Assyrië was dit voor Palestina), welke het Israëlitische volk, overmoedig tot godslastering toe, met den ondergang bedreigd had, en tegen welke van oost noch west, noch zuid hulp verwacht werd..

Niet zonder bedoeling wordt de berg en woestijn van Idumea en Arabië, die in het zuiden van Kanaän ligt, en waarin Horeb en Sinaï (Deuteronomium 11: 24. Jes. 1: 4) liggen, met zekeren klem genoemd; deze is de zijde der Egyptenaren, op wier bijstand Israël, volgens de dwaze inbeelding  van  Assur,  dat,  gelijk  nog  heden  de  wereld,  een  levend  vertrouwen  op  den hemelsen Helper niet begrijpen kon, de hoop op redding zou gevestigd hebben. (Jes. 33: 4 vv.)..

Het ongeloof is gewoon naar alle hemelstreken, om hulp uit te zien, maar ziet niet opwaarts tot God in den hemel; het rekent altijd met wat onder den hemel is, en niet met Hem, die in den hemel woont.

Gans anders handelt het geloof. Het weet en belijdt, dat het verhogen noch van den opgang der zon, uit het Oosten, noch van den ondergang der zon, uit het Westen komt, evenmin uit het Zuiden..

8. Maar God is Rechter, er is een ander, een onzichtbaar Helper, die des te zekerder tussen zal treden. daar gij uwen spot tegen Hem hebt gericht (2 Koningen 19: 21 vv.); Hij vernedert dezen en verhoogt genen naar Zijn welbehagen (1 Samuel 2: 7).

9. En nu zal Hij het ook aan u bewijzen, hoe diep en smadelijk Hij vernederen kan, die zich in trotsheid tegen hem verheffen. Want in des HEREN hand is een beker, en de wijn is beroerd, hij schuimt van venijn, vol van mengeling, vol van gemengden drank (Psalm 60: 5 60.3), en Hij  schenkt  daaruit;  doch  alle  goddelozen  der  aarde  zullen  zijnen  droesem  uitzuigende drinken.

Gelijk de huisvader aan de tafel den beker reikt (Jer. 16: 7. Luk. 22: 17), zo reikt ook die huisheer,  die  in  den  hemel  troont,  aan  de  stervelingen,  aan  Zijne  knechten,  naardat  zij

verdiend hebben, den beker der vertroosting, (Psalm 23: 5), of den drinkbeker Zijns toorns (Jer. 25: 27 vv. Openbaring 14: 10). Evenals men gewoon was, in wijn mirre te doen, om dronken te maken (Mark.  15: 23),  zo  reikt  God een beker  Zijns toorns,  die tot  op  den vergiftigden droesem toe moet  worden uitgedronken, aan de goddelozen. Van dien beker hebben Sanheribs krijgslieden gedronken en "hunnen slaap gesluimerd," zoals het in Psalm 76: 6 genoemd wordt..

10.

III. Vs. 10 en 11. De gemeente keert terug tot den lof voor Gods zegen, waarmee zij begon; zij spreekt  het  voornemen uit,  nooit  daarmee op  te houden,  maar  in eeuwigheid God te prijzen. Zij wordt zich bewust van haar leven in God, waarbij geen sterven is, zij weet ook, dat zij tot het deelgenootschap aan Gods macht en heerschappij geroepen is, en eindelijk over alle macht en heerschappij der wereld zegerijk triomferen zal.

10. En ik, die ene verhoging verwachten mag (vs. 8) zal het in eeuwigheid verkondigen, dat Gods gerichten wonderbaar en heerlijk zijn; ik zal den God Jakob’s psalmzingen, die zich zo machtig en boven alle heidenen verheven vertoond heeft.

11. En ik zal met den Heere, mijnen God, mede heersende (2 Tim. 2: 12) alle hoornen der goddelozen (vs. 5) afhouwen; de hoornen des rechtvaardigen zullen verhoogd worden.

Men  kan  dit  laatste  verklaren,  als  wederom  een  woord  des  Heren,  waarmee  Hij  het vertrouwen Zijner gemeente bevestigt.

In den zwaren, laatsten strijd van den anti-christelijken tijd zullen de goddelozen als hoornen worden verbroken, de hoornen der rechtvaardigen echter zullen in het heerlijk vrederijk tot heerschappij komen. Dat is de erve van de knechten des Heren en hun gerechtigheid is uit Mij, spreekt de Heere HEERE (Jes. 54: 17)..

PSALM 76.

GOD IS VOOR ZIJNE KERK EEN BESCHERMER.

1. Een Psalm, een lied van Asaf (Psalm 75: 1),voor den opperzangmeester, op de Neginôth (Psalm 4: 1. 1 Kronieken 25: 31 ).

2.

De Psalm staat in dezelfde betrekking tot den vorigen, waarin Psalm 21 tot Psalm 20 en Psalm 48 tot Psalm 47 staat; hij is niet slechts daaraan verbonden door de opvolging in de rij, maar ook wat den tijd betreft, dien de dichter op het oog heeft. Terwijl daar het gejubel over de toegezegde  hulp  wordt  uitgesproken,  wordt  hier  het  gejubel  en  de  dank  voor  de  reeds verkregene hulp uitgedrukt (2 Koningen 19: 37 ).

I. Vs. 2-4. Het lied begint met het volk van God te prijzen omdat daar des Heren naam bekend en heerlijk is, met de stad te roemen, waar Hij Zijnen zetel heeft, en Zijne macht over allen, die haar bestormen, op nieuw heeft bewezen. (Vergelijk Psalm 48).

2. God is, van wege Zijne grote daden, die Zijne almacht en genade van ouds af verrichtte, bekend in Juda, het land, dat de erfenis van alle herinneringen uit den voortijd des volks geworden is, nadat de ene helft van dit volk heeft opgehouden te bestaan; Zijn naam is om die grote daden, bij welke Hij nieuwe gevoegd heeft, groot in Israël, dat nu tot het genoemde Juda beperkt is.

Het welk ene verheffing lezen wij Christenen dat, met welk ene verheffing spreken wij het na, wanneer  wij bedenken, dat alle rechten der genade, dat alle voorrechten van dat vleselijk Israël zijn over gegaan op dat Israël, waarvan Paulus in Gal. 3: 16 schrijft. Nu kan het van dit geestelijk Israël gezegd worden: "God is bekend in Juda; Zijn naam is groot in Israël; " nu is de kerk der ware gelovigen de schouwplaats der heerlijkheid Gods, die, van welke Paulus (Efeziers 3: 10) zegt, dat de veelvuldige wijsheid Gods zich in haar openbaart, zelfs voor de overheden en machten in den hemel. Met hoeveel sterker gevoel van deelneming lezen wij die daden Gods aan het oude Verbondsvolk, wanneer wij ons zelven tegelijk met hen leden van hetzelfde lichaam weten..

3. En in Salem (Genesis 14: 18 ) is Zijne hut, Zijne tent en Zijne woning in Sion (Psalm 9: 12).

4. Aldaar (Jes. 31: 9) heeft Hij verbroken de vurige pijlen van den boog, het schild, en het zwaard, en den krijg (Psalm 46: 10). Sela (Psalm 3: 3).

Wij  hebben  hier  te  leren,  hoe  God  genadig  van  lichamelijke  vijanden  redt,  hoe  Hij  alle menselijke, aardse macht verbreekt, die zich tegen de Kerk van God verzet; want der vijanden macht is menselijk, aards, vleselijk, de macht der Kerk is geestelijk, goddelijk, hemels. Dan strijden en worstelen met elkaar Geest en vlees, geestelijke sterkte door geloof en gebed, met aardse kracht door zwaard, boog en spies; zo heeft David met Goliath, Hizkia met Sanherib, Josafat  met  de Moabieten (2 Kronieken 20), Asa met  de duizendmaal duizend Moren (2 Kronieken 14: 9 vv.) gestreden, en zo heeft van den beginne af de Kerk gestreden tegen alle macht der tirannen, en zal zij nog strijden tot aan het einde der wereld. Ja, de Kerk overwint en zegeviert door het kruis, gelijk in Openbaring 19 een schoon beeld staat, dat de Zoon van God op een wit paard rijdt, een zwaard uit Zijnen mond gaat en een groot leger Hem volgt..

Wij weten op welk een verwonderlijke wijze het  beleg is verbroken,  toen God door een schrikkelijken slag, door de hand eens Engels dat leger in één nacht heeft vernietigd. Vandaar dat de profeet niet zonder oorzaak zegt, dat God aldaar de pijlen, de zwaarden en de schilden heeft verbroken. Doch dit is wel vooral noodzakelijk te erkennen, dat de voortdurende zorg, omtrent het beschermen des volks, hetwelk Hij heeft verkoren, hier geprezen wordt, opdat de gelovigen niet zouden aarzelen, om Zijne bescherming te verheerlijken..

5.

II. Vs. 5-11. Hierop zendt zich het gezang tot de verheerlijking van God zelven, die machtiger is dan alle door- en veroveringzuchtige machten der wereld, hij leidt ons aanstond in, in het voor korten tijd nog zo trotse en nu met het zwijgen des doods bedekte Assyrische leger; hij toont  ons,  hoe door  dit  gericht  ene rust  te weeg gebracht  is van  het  vroeger  zo  woest bewogene  aardrijk,  zodat  de  arme  verdrukte  gemeente  ook  voor  zich  enige  rust  heeft verkregen. Hij wijst ons op de oorzaak van des vijands ondergang, welke gene andere is, dan Gods onbeperkte oppermacht over allen, die tegen Hem woeden.

5. Gij, Heere! in Uwe stille, verborgene grootheid zijt  doorluchtiger  en  heerlijker dan de roofbergen 1), de hoogdravende en alles uitplunderende machten der wereld, tot welke Assur behoort (Nah. 2: 12 vv.).

1) In de H. Schrift worden de wereldmachten dikwijls vergeleken bij bergen en hoogten. Daarom wordt ook hier de Assyrische macht  een door  berg genoemd, een staat, die alle anderen berooft van hun macht en al hun bezittingen inslokt. Maar tegenover die macht, de macht als van een groot volk, staat de macht des Heren, die de sterken heeft overwonnen en al hun dapperheid in nietigheid heeft veranderd, zodat Hij ze als in den slaap heeft omgebracht.

6. De stouthartigen zijn beroofd geworden van hun wapenen, waarop zij zich verlieten; zij hebben hunnen slaap gesluimerd, zij zijn ten dode ingeslapen (Jer. 51: 39, 57), en gene van de dappere mannen hebben hun handen,  die zij zo  dreigend  tegen de heilige stad  ophieven, gevonden  1),  zij  hebben  die  laten  zinken,  en  alle  proeven  opgegeven  om  zich  weer  te herstellen; het was alsof zij hun handen verloren hadden.

1) De dichter wil hier duidelijk de ere en grootheid Gods verhogen. Als God het wil, heeft Hij geen  spies  en  geen  zwaard  nodig,  om  Zijne  vijanden  te  verdelgen.  Eén  wenk  van  den Almachtige en de stoutmoedigsten zijn als weerlozen geworden. Eén uiting van Zijn wil en zij, die een ogenblik te voren nog als dappere helden golden, zijn weggezonken in den slaap des doods. Om Zijne gunstgenoten te beschermen, heeft God alleen nodig de betrachting van Zijn gunst, de openbaring van Zijne goedertierenheid.

7. Van Uw schelden, o God van Jakob! is zamen wagen en paard in slaap gezonken (Exodus 15: 10. Jes. 43: 17; 37: 36).

8. Gij, vreselijk zijt Gij 1), en wie zal voor Uw aangezicht bestaan, van den tijd Uws toorns af (wanneer Gij vertoornt) (Psalm 90: 7. Nah. 1: 6)?

1) Alsof hij wil zeggen: welke macht er ook zij in de wereld, gemakkelijk kan zij uitgeblust en tot niets teruggeleid worden, wanneer God voor den dag treedt. Dat Hij zelf alleen naar waarheid vreselijk is, wat ook de straks bijgevoegde vergelijking bevestigt. Hij wijst nu aan, dat ofschoon de goddelozen door trotsheid geweld maken, de aanvallen Gods echter door hen volstrekt niet te verdragen zijn. Maar ofschoon Hij een tijdlang geen acht er op slaat en een niets doend beschouwer schijnt te zijn, zodra Hij echter, en hierop wil de Profeet wel degelijk doen letten, Zich begint te tonen, zit de val alle goddelozen op de hielen..

9. Gij deed een oordeel, een vonnis, gelijk Gij het in Jes. 33: 10 uitgesproken hebt, horen uit den hemel, en hebt het doen horen uit het krijgsalarm der vijandig bewogene wereld; de aarde vreesde, verschrikte en werd stil, daar het zwijgen des doods haar nu bedekt.

10. Als God opstond ten oordeel, om alle zachtmoedigen, alle bedrukten der aarde, des lands te verlossen, die tot Hem riepen (Jes. 33: 2 vv.). Sela, pauze, gedurende welke de tevoren zo beangstigde gemoederen der gelovigen tot rust komen, maar in anderen zin, dan in vs. 9, het stil worden van de vijanden bedoeld wordt.

Het is een onvergelijkelijk voorrecht, om in de gunst en onder de bescherming te zijn van den Eénen,  wiens macht  zo  verheven is,  dat  geen vijand  zich zonder  Zijne toestemming  kan bewegen. Christenen! in deze tijden, waarin het gevaar zo nabij is, dringe zich ieder nader aan Hem. Doe weg, wat Hem mocht mishagen. Is er nu een tijd om de zonde te vermeerderen? of liever: is het niet hoog tijd, om zich voor den Formeerder te verootmoedigen?.

11.  Want  de grimmigheid des mensen zal, volgens de ervaring, dat ook het kwaad in de wereld tot Uwe verheerlijking moet dienen, daar het U gelegenheid geeft,  om U in Uwe rechterlijke heerlijkheid te openbaren (Exodus 9: 16. Rom. 9: 17)U loffelijk maken, wordt U derhalve tot roem 1); het overblijfsel der grimmigheden, het laatste, de gehele maat van Uwen toorn) zult Gij opbinden 2), daarmee zult Gij; U aangorden, om des vijands woede ter neer te slaan.

1) De dichter spreekt hier uit, wat ook overal elders in de H. Schrift wordt bevestigd, dat alles ten laatste uitloopt  op de verheerlijking Gods. Niet  alleen wat  geschiedt  met  en voor  de kinderen Gods, maar ook de tegenstand der vijanden. Wij hebben hier hetzelfde denkbeeld wat ook vervat is in het slot van het "Onze Vader." als de Heere Zijne discipelen op de lippen legt: U is de heerlijkheid. Al ziet en doorziet het kortzichtig verstand van den mens het niet, niet alleen als de tijden vervuld zijn, ook tijdens deze tegenwoordige bedeling, komt de ere Gods tot zijn recht in en door de gerichten over Zijne vijanden.

2) Dat is, zo heet het in een Joods gezegde bij Nehemia 1: 2, dat ook hier zijne toepassing vindt, het onderscheid tussen vlees en bloed, d.i. Zoon van den mens en Zoon van God; de mens wordt door den toorn beheerst, maar God heerst over den toorn; Hij houdt dien terug, wanneer Hij wil, en laat dien werken, wanneer Hij wil..

Duidelijk is dit bevestigd in Sanheribs nederlaag, gelijk ook in Farao’s ondergang, hoe de Heere het overblijfsel Zijner grimmigheid tegen hen keert als Sanherib door zijn eigen zonen vermoord wordt en Farao omkomt in de wateren van de Rode Zee, als hij Israël achterna jaagt.

De uitdrukking is ontleend van het zich omgorden van een krijgsman. Hij, de Heere ontdoet Zijne vijanden van hun wapenen en omgordt er Zich zelven mede.

12.

III. Vs. 12 en 13. Ten Laatste wordt op grond van het feit, dat het lied bezongen heeft, de vermaning gebouwd,  vooreerst  aan het  volk  van  Israël,  om Zijnen God,  aan Wie zij de redding uit zo groten nood te danken hebben, de in dien nood gegevene beloften ook te betalen, maar tevens aan de heidenen, om dien ontzaglijk hoog verheven God, dien zij nu in Zijne ontzettende macht hebben leren kennen, met geschenken te eren.

12. Doet geloften en betaalt ze: betaalt de geloften, die gij in den tijd van nood gedaan hebt, den HEERE, uwen God (Deuteronomium 23: 22), allen gij, die rondom Hem zijt, in wier midden Hij woont (Numeri 2: 2) en die alzo tot Zijn volk behoort Laat hen, de heidenen (Psalm  68:  30  vv.  68.29  Jes.  18:  7.  2  Kronieken  32:  23),  Dien,  die  te  vrezen  is,  den ontzaggelijken God van Israël (Jes. 8: 13)geschenken brengen.

13. Die den geest der vorsten, die zich trots tegen Hem verzetten, als druiven afsnijdt 1), zo dat hun woeden en snorken voor altijd voorbij is (Jes. 25: 5), die den koningen der aarde vreselijk is, gelijk in Sanheribs plotselinge en ontzettende nederlaag gebleken is (Jes. 18: 5 vv.).

1) De machtigen op aarde zijn voor Hem als de druiven voor het mes van den wijngaardenier. Is hun tijd daar, is de vrucht van hun streven voor het snoeimes gekomen, dan oogst de Heere ze en maakt een einde aan hun heerschappij..

Hij werpt ze in den wijnpersbak Zijns toorns. (Openbaring 14: 19).

Dit  geeft  te  kennen  dat  Hij  ze  afsnijdt  op  hun  tijd,  gelijk  druiven  als  zij  rijp  zijn  en gevolgelijk, dat ook de vorsten zowel hun tijd van sterven hebben als anderen..

Dat Hij ze zo gemakkelijk en met zo weinig moeite wegneemt, als een wijngaardenier een tros druiven afplukt, de minste kleinigheid is er Hem genoeg toe; getuigen zijn hier Rufinus, door zijn kam maar even aan het hoofd geschrapt, en Fabius, aan een haar met een teug melk ingedronken, een Tarquinius Priscus, aan een ingezwolgen visgraat, Paus Hadrianus IV aan een vlieg uit een beker gestikt en meer anderen. Dat Hij ze ook dikwijls zo schielijk, gelijk men een tros druiven afsnijdt, wegrukt. Hij doet ze op den weg vergaan (Psalm 2: 12). Een Farao, in een ogenblik in de zo versmoord, een Abimelech, met een stuk van een molensteen voor Sichem, een Pyrrhus door een stuk van een pan van een huis voor Argos gesneuveld, een Dionysius schielijk van blijdschap, een Nerva, een Valentinianus door toorn, een Aemilius Lepidas door zijn duim, een Ausidius door zijn voet te stoten, schielijk weggerukt en honderd anderen..

Zodanig was de dankbaarheid der Israëlieten voor ene tijdelijke bevrijding van een aardsen tiran. Hoeveel hoger behoorde die van Christenen te stijgen voor de eeuwige verlossing van den groten verdrukker..

PSALM 77.

DER VROMEN AANVECHTING EN VERTROOSTING.

1. Een Psalm van Asaf, van een lied dier zangersfamilie uit den laatsten tijd der koningen van Juda, voor den opperzangmeester (Psalm 4: 1) over het koor van Jedûthun (Psalm 39: 1; 62: 1).

2. In Psalm 76: 9 hoorden wij: "De aarde vreesde en werd stil; " in dezen, vs. 19: "De aarde werd beroerd en daverde; " deze gedachte, merkt Delitzsch aan, is het snoer, waaraan deze twee Psalmen geregen zijn. De voor ons liggende Psalm leert, hoe men in diep lijden door het nadenken over de vroegere genade des Heren, tot troost en vrede kan komen. De tijd, waarin hij gemaakt is, is die onder den vromen koning Josia, toen de donder van Gods toorn zich steeds meer dreigend over het rijk van Juda samenpakte (2 Koningen 23: 27 ).

I. Vs 2-11. De zang der verklaart vooreerst, hoe hij met onafgebroken gebed voor God ligt en tot Hem roept, want zijne ziel is geheel troosteloos en in zware aanvechting, wanneer hij in de vroegere dagen terugziende, het grote onderscheid van toen en nu zich voorstelt. Hij kan slechts, enige rust vinden in de gedachte, dat dat treurig heden, ondanks allen schijn, zijn tijd heeft en niet eeuwig zal duren.

2. Mijne 1) stem is tot God en ik roep; mijne stem is tot God, en Hij zal, Hij moge het oor tot mij neigen 2)

1) Wie de nakomeling van Asaf is en wanneer hij dezen Psalm heeft  gedicht  is niet  met zekerheid te zeggen. Waarschijnlijk in de dagen toen Israël reeds was weggevoerd en Juda neigde ten val. Buiten twijfel was dit een tijd van ellende en donkerheid, van nationaal verval. Hij is in elk geval een man Gods, die het lijden van zijn volk diep heeft gevoeld en nu zijn bekommerd hart uitstort voor zijn God.

2) Ik meen, dat het geen blote klacht is, zoals sommige uitleggers menen, alsof de gelovigen er zich over zouden verwonderen, dat God, die vroeger gewoon was naar hun gebeden te luisteren, nu doof was en zonder gevolg werd aangeroepen. Mij komt het meer waarschijnlijk voor, dat de Profeet over zijn eigen tegenwoordige aandoeningen spreekt of in het geheugen terug roept, hoe hij God had leren kennen als geneigd en gewillig om naar zijne gebeden te horen..

Te midden van zijn angst en lijden, ja, van zijn twijfelzuchtige gestalten heeft het geloof den man Gods niet verlaten. Er is bij hem een stille, gelovige hope, dat de Heere zich aan hem niet onbetuigd zal laten. Want wel ging het hem als Rachel, die ook weigerde getroost te worden, maar ziet, wanneer hij de vervlogen tijden overdacht en zag op hetgeen God gedaan had, en doen kon, dan schepte hij uit het verleden hope en moed voor de toekomst.

3. Ten dage mijner benauwdheid zocht Ik den Heere (Psalm 86: 7); mijne hand was des nachts uitgestrekt naar den hemel, en ik liet niet af met God in het gebed te worstelen; mijne ziel weigerde,  evenals  die  van  Jakob,  toen  hij  over  het  verlies  van  zijnen  zoon  klaagde (Genesis 37: 35. vgl. Jer. 31: 15), getroost te worden.

Hij volhardde den gansen nacht met zijne stem en zijne handen tot God op te heffen, Zijne genadige en machtige hulp afsmekende..

4. Dacht ik aan God, hoe Hij mij vroeger zo nabij was, zo maakte ik misbaar; ik moest klagen, dat Hij Zich zo geheel verborgen voor mij hield; peinsde ik, hoe ik Hem zou kunnen weder vinden, zo  werd mijne ziel overstelpt, ik kwam in allerlei duisterheden die mij nog  meer verschrikten. Sela, pauze, waarbij het tussenspel dien troostelozen toestand verder uitdrukt.

Voor ene ziel, die diep de ijdelheid der wereld en de ellende der zonde gevoelt, is elke dag een dag van droefheid, en het geheel van deze vreemdelingschap is een donkere en langdurige nacht, in welken de ziel naar den Geliefde met gebeden zoekt. Voor hem is de vreugde, die van het tegenwoordige leven verwacht wordt, en zijn de genietingen der zinnen weggenomen, en de ziel weigert getroost te worden door zulke vertroosters. Een Israëliet kon zich niet verblijden in Babylon; een Christen kan gene voldoening vinden in de wereld, een terugkeren naar Jeruzalem zal de gedachten van beiden bezig houden. De oude kerk zag zozeer uit naar de eerste komst van Christus, en de tegenwoordige verwacht zijne tweede komst, wachtende op het aanbreken van dien morgen, die een einde aan alle duisternis en zorg zal maken. In dien tussentijd geeft zij zich zelve over aan bepeinzing en gebed..

5. Gij hield door die zware smart, die op mij lag, mijne ogen wakende; zij konden zich niet sluiten tot den slaap; ik was verslagen, van angst en schrik in lichaam en ziel als verlamd, en sprak niet; ik kon mijne klachten niet uitstorten.

6. Ik overdacht de dagen vanouds, de jaren der eeuwen 1), toen God Zijne macht en genade zo rijkelijk aan Israël bewees.

1) Er is een droefheid, die de matte oogleden bezwaart en den bedroefde doet insluimeren. Wie kent haar niet en was in droeve tijden niet dankbaar, dat hij zijn smart in den slaap een ogenblik vergeten mocht.  Maar zodanig was de droefheid bij den dichter niet  "Gij houdt mijne ogen wakende," zo klaagt hij. De Heere gunde hem gene rust en verkwikking in zijne droefheid. Immers, zijn hart was van vreze en kommer, van angst en zorgen verslagen, de gedachten vermenigvuldigden zich in hem en hielden zijne ogen wakende, hij spreekt niet, zelfs zijne klachten zwijgen..

7. Ik dacht aan mijn snarenspel, dat ik te voren liet horen tot lof en dank voor het goede, dat de Heere mij deed ondervinden (Psalm 42: 9; 92: 3); in den nacht, als het rondom mij stil was, overleide ik in mijn hart, van waar het toch zo geheel anders was dan vroeger, en mijn geest onderzocht en vraagde, hoe lang het alzo blijven moest.

8. Zal dan, zo dacht ik, de Heere, de Opperheer in eeuwigheden verstoten, en voortaan niet meer goedgunstig, genadig zijn1)? Psalm 85: 6 vv.).

1) Er is bij den dichter ongeloof, in elk geval een ongelovige gestalte, die echter ook nog met geloven gemengd is. Een vrezend ongeloof doet  hem alzo  vragen. Zolang reeds heeft  de Heere Zijn toorn geopenbaard. Zal er dan nooit een einde aan komen? En toch bij al zijn

vrezen, bij al zijne ongelovige gestalten komt er toch ook nog geloven, dat er bij den Heere goedertierenheden zijn. Hij houdt nog aan de goedertierenheid des Heren vast. Zijn God is de rechtvaardige, die Zijnen toorn openbaart, maar ook de Goedertierene, die nog van genade wil doen horen.

9.  Houdt  Zijne  goedertierenheid  in  eeuwigheid  op?  heeft  de  toezegging  een  einde,  van geslacht tot geslacht? Zou het mogelijk zijn dat ik verstoten was, niet voor een tijd verlaten, maar verstoten voor altijd, hoeveel geslachten er ook voorbijgaan, verworpen van God voor eeuwig?

10. Heeft God, die zich zelven in Zijn woord zo nadrukkelijk den Genadige en Barmhartige noemt (Exodus 36), dan vergeten genadig te zijn? Heeft Hij Zijne barmhartigheden door toorn toegesloten, opdat zij nooit meer te voorschijn treden? Sela. Pauze met tussenspel, dat de diepte der inwendige geestelijke aanvechting zoekt weer te geven.

Hier is de taal van ene wanhopige ziel, die verlaten in duisternis wandelt, ene niet ongewone zaak, namelijk niet voor degenen die den Heere vrezen (Jes. 50: 10). Geestelijke ontroering is het  meest  bedroevend  voor  ene  begenadigde  ziel;  gene  wonden  en  doorboringen  zijn  te vergelijken  bij  de  gedachte,  dat  God  vertoornd  is;  dat  Zijne  gunst  zou  geëindigd  zijn, doorwondt de ziel, en wie kan dat dragen? Men is worstelende met ene hevige verzoeking. Gods eigen volk kan in een duisteren en nevelachtigen dag beproefd worden, en wanhopige besluiten omtrent eigen geestelijken toestand maken, en omtrent den toestand van Gods kerk en koninkrijk in de wereld, en omtrent beide alles opgeven; doch wij mogen ons aan die gedachten niet overgeven. Indien vrees en droefgeestigheid zulke vragen doen, laat het geloof dan het antwoord der Schrift geven, Rom. 11: 1: "Heeft God Zijn volk verstoten? Dat zij verre!" Neen, "de Heere zal Zijn volk niet begeven, en Hij zal Zijne erve niet verlaten" (Psalm 94: 14). "Zal Hij niet meer goedgunstig zijn?" Ja, Hij zal het, want "als Hij bedroefd heeft, zo zal Hij Zich ontfermen naar de grootheid Zijner goedertierenheden." (Klaagt. 3: 32). "Houdt Zijne  goedertierenheid  in  eeuwigheid  op?"  Neen!  "de  goedertierenheid  des  Heren  is  van eeuwigheid en tot eeuwigheid" (Psalm 103: 17). "Heeft de toezegging een einde van geslacht tot geslacht?" Neen, "het is onmogelijk, dat God liege" (Hebr. 6: 18). "Heeft God vergeten genadig te zijn?" Neen, "Hij, kan zich zelven niet verloochenen" (2 Tim. 2: 13) en Zijn eigen Naam  heeft  Hij  uitgeroepen:  "barmhartig  en  genadig"  (Exodus  34:  6).:  Heeft  Hij  Zijne barmhartigheden door toorn toegesloten?" Neen! "Zij zijn allen morgen nieuw" (Klaagt. 3: 23) en daarom: "Hoe zou Ik u overgeven, o Efraïm?" (Hos. 11: 8, 9)..

11. Daarna zei ik: Dit krenkt mij 1); dit  is van al mijn lijden het hardste, dat God Zijne, genade van mij weggenomen heeft; maar de rechterhand des Allerhoogsten verandert 2), kan alles nog veranderen, wanneer Zijn tijd daar is; ik kwam om in mijne ellende, zo er niet nog een enkele straal van hoop ware, dat de Heere Zijn aangezicht tot mij zou wenden.

Moeilijk is de verklaring van dit vers. Het eerste gedeelte "dit krenkt mij" is door Luther, de Wette enz. overgezet: "Ik moet dus lijden", "ik moet mij daaraan onderwerpen." (Delitzsch: Dit  is  mijn  lot).  In  het  tweede  gedeelte  wordt  het  Hebr.  woord  gewoonlijk  met  de Chaldeeuwse overschrijving en de Griekse overzetting voor een Infinitivus gehouden van zich

veranderen.  Ene  andere  opvatting  houdt  het  woord  voor  een  dichterlijken  meervoudigen vorm, en vertaalt nu: "het zijn de jaren van de rechterhand des Allerhoogsten", d.i., zodanige welke Gods machtige hand, onder welke ik mij moet buigen, mij toegemeten heeft..

Het woord Schenoth is in vs. 6 door onze Staten-Overzetters vertaald door jaren, en hier door, verandert. Beide vertalingen zijn grammatisch te verdedigen. Indien men echter ook hier de vertaling van jaren volgt, is de toeleiding tot vs. 12 beter. Want dan zegt de dichter: Dit krenkt mij, of dit is mijn lot; het zijn de jaren van de rechterhand des Allerhoogsten. m.a.w. die jaren, waarin de rechterhand des Heren zwaar drukt op Zijn volk. Maar ziet, waar de dichter nu onder de zwaar drukkende hand des Allerhoogsten zucht, daar gaat hij in vs. 12 er toe over, om nu troost hieruit te scheppen, dat diezelfde God Zich ook geopenbaard heeft als in den toorn  des  ontferming  gedachtig  te  zijn.  Hij gelooft,  dat  de  rechterhand  des  Heren  weer veranderen zal ten goede. Zoals de Staten-Overzetters vertaald hebben, kan men het ook in overeenstemming met de gedachtegang van den dichter brengen.

12.

II. Vs. 12-21. Met de gedachte, die aan ‘t slot der vorige afdeling uitgesproken is, in het hart, keert  de  zanger  weer  terug  tot  het  zien  op  het  roemrijk  verleden  des  volks;  het  is  de geschiedenis der  verlossing  uit  Egypte,  en het  doorgaan door  de Rode Zee,  die hem zo levendig voor de ziel treden, als gingen zij voor zijn lichamelijk oog voorbij. Hij bidt Gods wondermacht aan, en prijst de heiligheid Zijner wegen; daarbij verdwijnt bij hem elke klacht over de troosteloosheid van het tegenwoordige, en de Psalm eindigt zonder dat er meer aan die ellende gedacht wordt.

12. Neen! ik wil dan niet voortgaan met klagen. Ik wil hopen en uitzien. Ik zal in plaats daarvan de daden des HEREN met lof en dank gedenken, ja ik zal gedenken met vreugde Uwe wonderen van oudsher 1), de wonderen, die Gij in oude tijden den vaderen gegeven hebt, de reddingen hun verleend, als alle hoop was vervlogen; en ik zal daardoor gesterkt worden om nog te hopen op den verrassenden God, op Hem, wiens Naam wonderlijk Is.

1) Hieruit blijkt genoegzaam, dat het geloof weer opleeft en de ongelovige gestalten wijken. God, de Heere heeft zijn oog geopend voor Zijne weldaden, en als hij nu de leidingen Gods met  Zijn  Bondsvolk  nagaat,  dan  ziet  hij  van  Abraham  af  één  onafgebroken  keten  van wonderen des Allerhoogsten, van Zijne almacht en trouw. Dan ziet hij, dat God Zijn volk wel laat overweldigen voor een tijd, maar ook weer uit de diepte der verdrukking ophaalt.

13. En ik zal al Uwe werken betrachten, die met vlijt beschouwen en overdenken, en van Uwe daden zal ik spreken.

De herdenking van Gods daden is een krachtig tegengift  tegen wantrouwen omtrent Zijne beloften en Zijne genade, want Hij is God en verandert niet..

14. O God! Uw weg, Uw besturen in de geschiedenis, is in het heiligdom 1), verborgen maar heerlijk en goed. Het heilige der heiligen is duister en wordt slechts ene enkele maal door

Uwen hogepriester ingegaan, en juist daar is Uwe Shechina, Uwe majesteit; zo zijn de meest donkere wegen dikwijls de heerlijkste. Wie is een groot God, gelijk God 2)? Zo moet ik vragen met de vaderen in aanbidding en bewondering (Exodus 15: 11).

1)  In  het  heiligdom,  dat  is:  in  het  verborgen,  waarin  Gij Uwe  heerlijkheid  en  heiligheid bewijst. De dichter doelt op het wonder van Jehova in het heilige der heiligen, waarin Hij aan den Hogepriester, wanneer deze er eenmaal ‘s jaars inging, Zijne heerlijkheid en heiligheid ontdekte in Shechina..

2) Hoe meer de dichter de daden en wonderen des Heren overdenkt, hoe meer hij ingeleid wordt in de gangen van Zijne heerlijkheid en macht, van Zijne genade en trouw. Van Zijne heerlijkheid en macht in het midden Zijner vijanden, van Zijne genade en trouw in het midden van Zijn volk. En daarom zal en moet hij in de volgende verzen die daden breder uitmeten.

15. Gij zijt die God, die wonder doet 1) (Psalm 98: 1); Gij hebt Uwe sterkte bekend gemaakt onder de heidenen, opdat deze haar zouden erkennen.

1) Hij bevestigt  hier, dat Zijne sterkte door Zijne wonderdaden wordt bevestigd, alsof hij zeggen wil, dat hij niet spreekt over het verborgen Wezen Gods, hetwelk hemel en aarde vervult, maar over de bewijzen van Zijn macht, wijsheid, goedheid, rechtvaardigheid, welke in het openbaar blijken, ofschoon zij ons begrip te boven gaan..

16. Gij hebt, om hier te wijzen op Uw groot wonderwerk in vroegeren tijd, waardoor Gij op het duidelijkst Uwe macht betoond hebt (Exodus 15: 14 vv.), Uw volk door de uitleiding uit de dienstbaarheid van Egypte, door Uwen arm, met kracht, verlost; de kinderen van Jakob en van Jozef 1), zodat ook de tien stammen, die daarna van het hoofdvolk gescheiden zijn, mede deel hebben gehad in die daad der verlossing. Sela. Pauze onder tussenspel, dat het volgende lofgezang als ene ouverture inleidt.

1) Heilig en heerlijk in liefde en trouw wandelt God door de geschiedenis en openbaart Hij Zich als den Onvergetelijke, met wie geen wezen en allerminst de van alle wezen verstoten afgoden,  zich  in  grootheid  kunnen  meten.  Hij  is  bij  uitsluiting  God,  Hij  alleen,  een wonderdoende en zodanig als de levende boven de wereld verhevene Zich openbarende..

17. De wateren zagen U, o God! toen Israël aan den oever der Schelfzee stond, en Gij voor Uw volk henentrokt (Exodus 14: 15 vv.); de wateren zagen U, hunnen Schepper en Heer, van wie  zij  wisten,  dat  zij  U  te  gehoorzamen  hadden,  zij  beefden,  gelijk  ene  vrouw  door barensweeën aangegrepen; ook waren de afgronden, de diepten der zee, die zich aanstonds uit hun schuilplaatsen moesten verheffen, beroerd (Psalm 114: 3 vv.).

18. De dikke wolken, die eveneens in Uwen dienst zijn, goten water uit, als bij een zwaar onweder; de bovenste wolken  gaven geluid,  dreunden van den donder; ook  gingen Uwe pijlen, de bliksemschichten daarhenen.

19. Het geluid Uws donders was in het ronde van den hemel; de bliksemen verlichtten de wereld, de ene na de andere maal het duistere van den nacht wegnemende; de aarde werd beroerd, van schrik aangegrepen (Psalm 97: 4), en daverde, ten bewijze welke krachten zich verheffen kunnen, als Gij verschijnt, om de Uwen te redden.

Van een onweder  wordt  bij het  doortrekken van Israël door  de Rode zee gene melding gemaakt; het meest komt nabij, hetgeen in Exodus 14: 24 van den ondergang der Egyptenaren gemeld wordt. In elk geval is het niet nodig, dat de dichter zich gebonden zou hebben geacht aan bepaalde geschiedkundige feiten; hij schetst de geheel onverwachte, de geducht heerlijke redding van het gehele volk op soortgelijke wijze als David de zijne schildert uit de hand van Saul. (Psalm 18: 14 vv.).

20. Uw weg, toen Gij als Verlosser Uws volks kwaamt, was in de zee, en Uw pad in grote wateren,  om  daardoor  een  weg  te  bereiden  degenen,  voor  wie  Gij henentoogt,  en  Uwe voetstappen werden niet bekend, zodat men na het wonder nog zou hebben kunnen aanwijzen, waarheen Gij Uwen weg genomen had; integendeel de wateren keerden dadelijk weer terug (Ex.14: 26 vv.).

Wij hebben hier den troost, dat God ook ons zal leiden uit al onze noden, al waren ze nog zo groot en zo diep als de Rode zee. God kan enen weg banen boven alle menselijke verstand en denken..

21. Gij leiddet Uw volk, als ene kudde schapen met zorgvolle hand (Psalm 80: 2) door de hand van Mozes en Aäron, de zichtbare middelaars Uwer leiding (Numeri 33: 1. Micha 6: 4).

Wat   toch  had  tegen  den  vreselijken   tiran  en  het   strijdbaar  volk  de  staf  van  den voortvluchtigen  herder  en  het  geschreeuw  van  een  ellendig  in  slavernij;  vernederd  volk vermogen te weeg te brengen? Des te meer bleek Gods kracht, die zich in deze aarden vaten krachtig betoonde. Maar tevens prijst hij Gods knechten, wie de Heere een zo eervol ambt toevertrouwde..

Hier breekt de Psalmist af; hij blijft verzonken in de geschiedenis van Jehova’s macht en genade; deze schenkt troost en overvloed en is hem ene profetie van de toekomst, die achter de lijdensjaren van het tegenwoordige ligt. Dus is de Psalm een Torso (een brokstuk van een standbeeld) zodat enigen menen, dat het verwoest is, anderen, dat de vervaardiger het niet ten einde gebracht  heeft.  Maar  daar,  waar  de Psalm ophoudt,  sluit  zich Habakuk.  3  als een vervolg  aan;  want  met  de  bede  om  dat  verlossingswerk  van  den  Mozaïschen  tijd  te vernieuwen,  en  in  den  toorn  aan  de  barmhartigheid  te  denken,  begint  de  profeet,  en  in uitdrukkingen en beelden, welke aan onzen Psalm ontleend zijn, ziet hij vervolgens de nieuwe daad der verlossing, door welke de oude overschaduwd wordt..

PSALM 78.

VERHAAL VAN GODS STRAFFEN EN WELDOEN AAN ZIJN VOLK.

1. Ene onderwijzing, een leerdicht (Psalm 32: 1) van Asaf, den tijdgenoot van David, die nog in Salomo’s dagen kan geleefd hebben.

In het laatste vers van Psalm 77 wordt Israël voorgesteld als ene kudde, die door Mozes en Aäron,  in  het  laatste  vers  van  Psalm 78  als  ene  kudde,  die  door  David  met  een  Gode welgevallig   hart   en  met   verstand   geleid   wordt.   Beide   Psalmen  hebben  ook   verder overeenkomst  in  gedachten  en  uitdrukkingen,  hoewel er,  wat  den  tijd  betreft,  een  grote afstand  is;  want  terwijl  de  vorige  ons  in  het  laatste  tiental  jaren  van  het  rijk  van  Juda verplaatst, als het hoe langer hoe meer het gericht van God tegemoet ging, staan wij met dezen Psalm dadelijk na het feit dat de Heere Silo verliet en Sion tot zulke woonstede had verkozen, terwijl Hij David tot koning had verkozen.

I. Vs. 1-11. In ene inleiding treedt de gewijde zanger als prediker onder het volk op, en vraagt hij een opmerkzaam gehoor. Hij wil eerst de feiten en gebeurtenissen van den Mozaïschen tijd aan het tegenwoordig geslacht ter lering en waarschuwing voorhouden (vs. 1-4); daarom is in de eerste plaats aan Israël’s bestemming sprake, van het doel, dat de Heere Zijn volk gesteld heeft.  De  wet  van  God,  bevattende  den  inhoud  van  Zijne  daden  zowel  als  van  Zijne voorschriften, gelijk die in de 5 Boeken van Mozes vervat zijn, is aan Israël gegeven, en het is geroepen, die van het ene geslacht tot het andere voort te platen, opdat de nakomelingen van hen, aan wie eens zo grote dingen geschied zijn, tot een levend vertrouwen op God en tot een getrouw houden van Zijne geboden geleid worden, en de kinderen in het land der belofte niet zouden zijn, gelijk de vaderen in de woestijn, een afvallig en ongehoorzaam volk (vs. 5-8).

O mijn volkIsraël! waartoe ik behoor, en waarmee ik door den band der liefde mij verbonden ken! neem mijne leer 1) ter oren, die ik u niet als ene onderwijzing van mij zelven mededeel, maar als ene onderwijzing op grond van Gods woord, u wil doen horen; neigt ulieder oor tot de redenen mijns monds (Spreuken 8: 1 vv. Psalm 49: 2 vv.).

1) Asaf wordt hier profeet. Het is zijn doel niet, om raadsels voor te dragen, maar om de geschiedenis van zijn volk te laten spreken, en die geschiedenis zijn volk als een spiegel voor te houden, opdat zij afgemaand zouden worden van het verlaten van den Heere en integendeel op Hem, Hem alleen hun vertrouwen leren stellen.

Asaf is profeet en daarom voorziet hij wat in de toekomst zal geschieden, indien de naijver van het huis van Jozef niet wordt gefnuikt. Had sedert de dagen der Richteren die stam niets onbeproefd gelaten, om aan Juda den voorrang te betwisten, was ook nu in David’s dagen die naijver zichtbaar, hij treedt nu op om zijn waarschuwende stem te doen horen, opdat men zich niet verzetten zou tegen den Raad Gods, door welken David tot koning over het gehele volk is bestemd, en na David allen, die uit hem zullen voortkomen.

2. Ik zal mijnen mond opendoen met spreuken; ik zal verborgenheden overvloedig uitstorten van oudsher, ik zal u wonderbare dingen uit den vroegeren tijd verhalen (MATTHEUS. 13: 35).

3. Die wij gehoord hebben en weten, en onze vaders ons verteld hebben (Psalm 44: 2).

4. Wij zullen het niet verbergen voor hun kinderen, voor het navolgende geslacht, vertellende de loffelijkheden, de roemrijke daden des HEREN en Zijne sterkheid, Zijn machtsbetoon, en Zijne wonderen, die Hij gedaan heeft (Exodus 10: 2).

De mening van Asaf is niet, dat hij eigenlijke spreuken zal voordragen, en raadsel op raadsel zal voorleggen, maar dat hij de geschiedenis der vaderen in zijne rijke spreuken en bij wijze van raadselen zal voordragen, zodat zij tot een parabel, d.i. een leerdicht, tot een voorbeeld, een waarschuwend beeld, en hare gebeurtenissen tot betekenisvolle wenken en vraagtekens, tot Nota Bene’s voor den tegenwoordigen tijd worden..

In de heilige geschiedenis wordt overal een verborgen achtergrond van lering gevonden. Zij is ene omgekeerde profetie en roept daartoe op, dat men door de schaal tot de kern doordringe en uit de druiven der geschiedenis den wijn der leer perse..

5.  a)  Want  Hij,  de  Heere,  heeft  ene  getuigenis  opgericht  in  Jakob,  niet  alleen  door  de afkondiging der Tien geboden, maar in ‘t algemeen door de grote daden, die Hij aan Zijn volk onder Mozes  gedaan heeft; en hij heeft  ene wet  gesteld in Israël, die Hij onzen vaderen geboden heeft, dat zij ze hunnen kinderen zouden bekend maken.

a) Deuteronomium 4: 9; 6: 7.

6. Opdat het volgende geslacht die weten zou, de kinderen, die geboren zouden worden; en zouden opstaan, en vertellen ze hunnen kinderen.

7.  En  dat  zij,  tengevolge  der  prediking  van  die  van  geslacht  tot  geslacht  overgebrachte overlevering, hun hoop op God zouden stellen en Gods daden  niet  vergeten, maar Zijne geboden bewaren.

8. En dat zij niet zouden worden gelijk hun vaders, aan wie die daden geschied zijn, maar die ze niet op hun hart lieten werken, een a) wederhorig en weerspannig geslacht 1), een geslacht, dat zijn hart niet richtte, en welks geest niet getrouw was met God.

a) Exodus 32: 9; 33: 3,5; 34: 9. Deuteronomium 9: 6,13; 31: 27.

1)   Het   wederhorig   en   weerspannig   karakter   hunner   vaderen   moet   hen   tot   een afschrikwekkend voorbeeld zijn. Daarom zal Asaf, terwijl hij de daden des Heren vermeldt, niet nalaten hen te wijzen op het boos gedrag van dit geslacht, dat zijn hart niet tot God richtte en welks geest niet getrouw was met God.

Heilig en Israël tot behoud was alzo het oogmerk van ‘s Heren openbaring en de overlevering ervan aan zijn volk. Met geen ander oogmerk moet ook de gemeente van het N.T. de grote daden Gods aan hare kinderen verhalen tot in geslachten. Daarvan hebben wij tot  hen te spreken in onze huizen en op onze scholen. Een volk, dat geen kennis heeft van de wonderen Gods, verderft zich zelven, gaat verloren..

De profeet handelt hier niet over het een of ander volk, maar over het heilig en uitverkoren geslacht van Abraham, niet slechts weinigen vat hij samen, maar het gehele volk, hetwelk zowel door hardnekkigheid, als door een vergeten van de genade Gods en trouweloos bedrog was aangegrepen. En niet  slechts noemt  hij de vaderen van één tijdvak, maar het  gehele tijdvak omvat hij, opdat uit het verouderd zijn van het zondigen geen reden tot verdediging zou worden genomen..

9. (De kinderen van Efraïm 1), in wie zich dat afvallig en ongehoorzaam geslacht op nieuw belichaamd heeft, gewapende boogschutters, keerden om ten dage des strijds; ) zij waren wegens hun weerbaarheid en wapenkennis er bijzonder toe geroepen, om het volk in den strijd tegen de vijanden voor te gaan en den weg ter overwinning te banen; maar in ‘t ogenblik der beslissing keerden zij zich en verlieten de strijdplaats. Zo bewezen zij, dat de kinderen van onzen tijd weer als de vaderen geworden zijn.

1) Wordt daarmee bedoeld, dat de krijgshaftige en machtige stam van Efraïm bij het werk der verovering van Kanaän vertraagde en niet aan de verwachting beantwoordde? Aangezien de herinnering van Israël’s geschiedenis eerst in vs. 12 in bijzonderheden afdaalt, zou zulk een bepaald feit hier wel wat vroeg vermeld worden. Men zal het gezegde dus in een algemenen zin moeten opvatten en op grond van vs. 57 als een beeld moeten verstaan. Efraïm ontweek den strijd voor de zaak des Heren, gaf ze op, liet ze in de steek. Zij handelden niet zoals Gods Verbond het van hen eiste, zij weigerden te wandelen naar de inzettingen en de leiding van Zijne Wet en vergaten de werken Gods, waarvan zij onder Mozes en Jozua, hun stamgenoten, ooggetuigen waren geweest..

10. Zij hielden, nl. niet alleen Efraïm, hoewel deze stam vooraan staat, maar de stammen Israël’s, Gods verbond niet, en weigerden te wandelen in Zijne wet.

11. En zij vergaten Zijne daden en Zijne wonderen, die Hij hun had doen zien, juist gelijk de vaderen in de vorige dagen hadden gedaan.

Ten tijde van David en Salomo was Israël tot een keerpunt van zijne geschiedenis gekomen. Het was er om te doen, één geheel te blijven, en daardoor Israël’s grootheid te bevestigen en te verhogen. In dit beslissend ogenblik echter wendde Efraïm aan Jehova en aan Israël’s ware bestemming den rug toe, terwijl zij onder Jerobeam van David’s huis afvielen..

Het vergeten van Gods daden is de oorzaak van ongehoorzaamheid aan Zijne wet..

12.

II. Vs. 12-72. Opdat het in de vorige verzen over de kinderen van Efraïm en over geheel Israël uitgesproken vonnis niet te hard schijne te zijn, voert de heilige zanger de geschiedenis van Israël’s vroegeren tijd aan. Hij beschrijft die van den uittocht uit Egypte tot aan het slot van het   omzwerven   in  de   woestijn  in  bijzonderheden,   en  laat   overal  Israël’s   ongeloof, hardnekkigheid   en   weerspannigheid   tegenover	Gods   wonderbare	hulp,	trouw   en barmhartigheid aan het licht komen (vs. 12-40). Die geest van afval en ongehoorzaamheid

openbaart  zich ook ten tijde der Richters van Israël, dat  de daden Gods aan de vaderen vergeten heeft, en Hem door zijne hoogten en afgoden vertoornd en getart heeft. (vs. 41-58). Die zonde bereikt echter haar toppunt in de kinderen van Efraïm, waarom de gerichten in Eli’s tijd vooral over hen worden uitgestort (vs. 59-64). Als vervolgens God weer in genade zijn heiligdom heeft aangenomen, neemt God echter zijn volk zo aan, dat Efraïm niet meer de eerste is, maar Juda, dat deze te beurt valt; God bouwde zijn tempel in Jeruzalem.

12. Voor hun vaderen, de vaderen van Efraïm, die met het gehele Israël tot den laatsten tijd toe tot één volk verbonden was, had Hij wonder gedaan, in Egypteland, in het veld van Zoan (Exodus 5: 1 ) of Tanis.

13. Hij kliefde bij het uittrekken uit het land de zee, en deed er hen doorgaan; en de wateren deed Hij staan als enen hoop (Exodus 14).

14. En Hij leidde hen gedurende den tocht door de woestijn des daags met ene wolk, en den gansen nacht met een licht des vuurs (Exodus 13: 21. Psalm 105: 39).

15. a) Hij kliefde, om in dorst tot ene waterbron te zijn, de rotsstenen in de woestijn, en drenkte hen overvloedig, als uit afgronden.

a) Exodus 17: 6. Numeri 20: 11. Psalm 105: 41. 1 Kor. 10: 4.

16. Want Hij bracht stromen voort uit de steenrots en deed de wateren afdalen als rivieren, gelijk in ‘t bijzonder bij de tweede gebeurtenis in Numeri 20 het geval was.

17. Die wonderbare drenking  met  water  bracht  hen niet  tot  geloof, want  nog voeren zij wijders voort tegen Hem te zondigen, verbitterende den Allerhoogste in de dorre wildernis.

18. En zij verzochten God in hun hart, begerende spijs naar hunnen lust  (Exodus 16: 3. Numeri 11: 4 vv.).

19. En zij spraken tegen God; zij zeiden: Zou God ene tafel kunnen toerichten in de woestijn?

20. Ziet, Hij heeft den rotssteen geslagen, dat er wateren uitvloeiden, en beken overvloedig uitbraken; zou Hij ook brood kunnen geven? zou Hij Zijnen volke vlees toebereiden?

Met dichterlijke vrijheid neemt de zanger eerst wat van het water, nu hier, wat van de spijze gezegd is, in één beeld te zamen. In vs. 19 is de  hoofdzaak  naar hetgeen de Israëlieten werkelijk  spraken,  voorgesteld;  vs.  20  geeft  echter  meer  hetgeen  zij  zouden  gesproken hebben,  wanneer  zij  eerlijk  en  oprecht  hadden  willen  zijn;  de  zanger  wil  dus  ons  het onverantwoordelijke van hun gedrag duidelijk voor ogen stellen. Het  is  aan het  ongeloof eigen, om opzettelijk te verzwijgen en te vergeten datgene, waardoor God vroeger  Zijne Godheid heeft  geopenbaard,  en het  alzo  is,  alsof Hij nu  voor  de eerste maal dat  moest bewijzen; als men het ongeloof dit manteltje afneemt, staat het in zijne gehele naaktheid..

Het geloof houdt te midden van gevaar en moeite aan zijn God  vast, maar het ongeloof spreekt er dan alleen van God te dienen, indien het uit gevaar en moeite of ongemak gered wordt. Zo openbaart Israël hier in de woestijn op schrikkelijke wijze zijn ongeloof.

21. Daarom (Dat) hoorde de HEERE, en werd verbolgen, en een vuur werd ontstoken tegen Jakob, en toorn ging ook op tegen Israël;

22. Omdat zij in God niet geloofden en op Zijn heil, Zijne hulp, niet vertrouwden (Numeri 11: 1 vv.).

23. Daar Hij, ondanks hun ongeloof, Zich zelven nog getrouw bleef, geschiedde het, dat Hij de wolken van boven gebood, en de deuren des hemels opende.

24. En regende op hen het Man om te eten, en gaf hun hemels koren (Exodus 16: 4, 14 vv. 16.4,14).

25. a) Een iegelijk at het brood der machtigen, der engelen brood, dat van de woning der engelen onmiddellijk van den hemel afkwam Hij zond hun teerkost, spijze tot verzadiging.

a) Joh. 6: 31. 1 Kor. 10: 3.

25. a) Een iegelijk at het brood der machtigen, der engelen brood, dat van de woning der engelen onmiddellijk van den hemel afkwam Hij zond hun teerkost, spijze tot verzadiging.

a) Joh. 6: 31. 1 Kor. 10: 3.

26. Hij dreef den oostewind voort in den hemel, en voerde den zuidewind aan door Zijne sterkte; Hij liet een zuidoostenwind waaien (Numeri 11: 31).

27. En Hij regende op hen vlees als stof, en gevleugeld gevogelte als zand der zeeën.

28. En deed het, de kwakkelen, in welke Hij hun vlees gaf, vallen in het midden zijns legers, rondom zijne woningen, rondom zijnen tabernakel (of rondom elks woning).

29. Toen aten zij en werden zeer zat, zodat Hij hun hunnen lust toebracht, zodat zij konden eten zoveel zij begeerden (Exodus 16: 13. Numeri 11: 31 vv.).

30. Zij waren nog niet vervreemd van hunnen lust, der begeerlijkheid was nog niet voldaan, hun spijs was nog in hunnen mond,

31. a) Als Gods toorn tegen hen opging, dat Hij van hun vetsten, dat Hij die vetgemesten (of: de voornaamsten) doodde, en de uitgelezenen van Israël neervelde.

a) Numeri 11: 33. 1 Kor. 10: 5.

32. Boven dit alles zondigden zij nog, en geloofden niet door Zijne wonderen (Numeri 14: 11).

33. Dies deed Hij hun dagen vergaan, liet Hij hen sterven in ijdelheid (als een damp), en hun jaren in verschrikking (Numeri 14: 22).

34. Als Hij gedurende den 38jarigen straftijd in de woestijn, die nu volgde, hen doodde, zo vraagden zij naar Hem, en keerden weer en zochten God vroeg met ene zekere vlijt, met een schijnbaar verlangen naar genade.

35.  En  gedachten,  dat  God  hun  Rotssteen  was  en  God,  de  Allerhoogste,  hun  Verlosser (Deuteronomium 31: 15, 18. Genesis 42: 16).

36. En toch was het  geenszins een oprecht,  waar  terugkeren, maar zij vleiden Hem met hunnen mond en logen tegen Hem met hun tong.

37. Want, of: Maar, hoe zij ook door schone woorden God voor zich zochten te winnen, hun hart was niet recht met Hem, en zij waren niet getrouw aan Zijn verbond.

Welk een groot boek zou men kunnen schrijven omtrent de overeenkomst in dit opzicht van het volk van onzen tijd met dat van Israël!

38. Doch Hij, barmhartig zijnde, verzoende de ongerechtigheid (Exodus 34: 6 vv.) en verdierf hen niet geheel en plotseling, gelijk hij daartoe het recht zou gehad hebben (Exodus 32: 11). Numeri 14: 12; 16: 21); maar Hij wendde dikwijls Zijnen toorn af, en wekte Zijne ganse grimmigheid niet op

Wanneer  de veroordeelden de 40 geselslagen,  min één (Deuteronomium 25:  3 ),  werden toegeteld, las men eerst voor Deuteronomium 28: 58 vv. en daarop Deuteronomium 21: 8 en ons Psalmvers. (2 Kor. 11: 24)..

Nu begint het tweede gedeelte van den Psalm. God houdt toch in Zijne barmhartigheid Zijn toorn in, maar Israël gaat ook, na zijn toestand door de woestijn, in Kanaän voort God te verzoeken, en de wonderen en oordelen, die de verlossing uit Egypte vergezelden, werden vergeten..

Heerlijk is hier de tegenstelling. De dichter plaatst Israël’s ongerechtigheid tegenover Gods barmhartigheid,  of  liever  tegenover  Zijne  waarheid  en  trouw,  waarin  Zijne  gerechtigheid uitblinkt. Hoewel Israël het meer dan verdienen had, zo verdierf God het toch niet, maar erbarmde zich over Zijn volk.

39. En Hij dacht, dat zij vlees waren, een wind, die heengaat en niet wederkeert (Psalm 103: 14 vv.). Hij dacht  aan hun nietigheid, hoe zij toch zonder buitengewone straffen spoedig zouden omkomen.

40. Hoe dikwijls verbitterden, vertoornden zij Hem in de woestijn, deden Hem smart aan in de wildernis, gelijk wij reeds herinnerden.

41. Want zij kwamen alweder en verzochten God; altijd weer verzochten zij Hem, ook nadat zij reeds in het heilige land waren gekomen, en zij stelden den Heilige Israël’s een perk (Jes. 1: 4 ): het was telkens bij hen alsof Gods macht uitgeput was.

In Israël’s geschiedenis hebben wij ene schilderij van ons eigen hart en leven, een korten inhoud van de geschiedenis der wereld en der kerk. Ongevoelig voor de beschermende hand van Hem, in wie zij leven en zich bewegen en zijn, brengen de meesten hun leven door in opstand tegen Hem. Weinigen zijn tevreden met spijs voor hun gebruik, de meesten hunkeren naar voorraad voor hun begeerlijkheden. Gods lankmoedigheid en waarschuwingen en genade brachten  er  hen  toe,  om de  harten  te  verharden  tegen  Zijn  woord.  De  geschiedenis  der koninkrijken  is  meestal  dezelfde.  God  heeft  waarlijk  niet  met  elk  volk,  in  ieder  opzicht gehandeld als met Israël; maar wij vinden steeds, dat toenemende luister en voorspoed grote ongebondenheid en ongodsdienstigheid veroorzaakte. Oordelen en goedertierenheden hebben weinig teweeg gebracht, totdat de maat hunner zonden vol was. Bijzondere voorspoed heeft de  Kerk  niet  weerhouden  te  ontaarden  in  uitwendigheden  en  afdwalingen,  het  verbond verzakende  en  de  bevelen  Gods  verwerpende,  totdat  haar  licht  verwijderd  was,  en  haar voorrechten aan anderen gegeven. Er is niet ene vereniging gevonden, die na enigen tijd nog vrij was van zulk een verval. Zelfs ware gelovigen konden zich herinneren, dat zij menig jaar de  vriendelijkheid  der  Voorzienigheid  misbruikten.  Zij  bewonderen  het  medelijden  en  de verdraagzaamheid des Heren. Hij kwam tot hun bestrijding. Hij vergaf hun zonden, en opende den weg der verlossing. Maar helaas! Zij hebben Hem getergd door hun ongeloof en door hun ondankbaarheid. En het zijn des Heren goedertierenheden, dat zij niet vernield zijn. Wanneer zij komen tot hun erfenis, hoe zullen zij des Heren lankmoedigheid en genade bewonderen, die hen gebracht heeft tot Zijn hemels Koninkrijk!.

42.  Zij dachten  niet  aan  Zijne  hand,  aan  den  dag,  toen  Hij  hen  van  den  wederpartijder verloste, van de Egyptische verdrukkers. Met de verlossing uit die handen verkreeg Israël een eigen volksbestaan, daarom moest deze ten minste in bestendig aandenken blijven.

De  tekenen en wonderen in Egypte, die in vs. 12 ten bewijze van de verdorvenheid der vaderen slechts in ‘t kort waren gemeld, worden nu in de volgende verzen, ten bewijze van de verdorvenheid  der  zonen,  tot  wier  heil  zij  niet  minder  geschieden,  en  die  eveneens  tot dankbaarheid voor deze verplicht waren, uitvoeriger geschilderd. De optelling van wonderen en tekenen begin, met het eerste en eindigt met het laatste wonder, in het midden geeft de zanger zich zelven vrijheid..

43. Hoe Hij Zijne tekenen stelde in Egypte en Zijne wonderheden in het veld van Zoan, den zetel der regering van den toenmaligen koning van Egypte (vs. 12).

44. En hun vloeden in  bloed veranderde, en hun stromen, opdat  zij niet  zouden drinken (Exodus 7: 20 vv.).

45. Hij zond ene vermenging van ongedierte onder hen, dat hen verteerde, en vorsen, die hen verdorven (Exodus 8: 6,24).

46. En Hij gaf hun gewas den kruidworm, en hunnen arbeid den sprinkhaan (Exodus 10: 13 vv.).

47. Hij doodde hunnen wijnstok door den hagel, en hun wilde vijgenbomen (1 Kronieken 27: 28 ) door vurigen hagelsteen.

48. Ook gaf Hij hun vee den hagel over, en hun beesten aan de vurige kolen (Exodus 9: 23 vv.), aan het bliksemvuur.

49. Hij zond onder hen bij de laatste en zwaarste plaag (Exodus 12: 29), de hittigheid Zijns toorns, verbolgenheid en verstoordheid, en benauwdheid met uitzending der boden van veel kwaads (ene ganse schaar van ongeluksengelen).

50. Hij woog een pad voor Zijnen toorn; Hij liet dien den vrijen loop; Hij onttrok hun ziel niet van den dood; en a) hun gedierte gaf Hij aan de pestilentie over.

a) Exodus 9: 6.

51. En Hij sloeg al het eerstgeborene in Egypte, het beginsel der krachten, der eerstgeborenen in de tenten van Cham (Genesis 10: 6).

52. En Hij voerde Zijn volk, nadat Hij den koning van Egypte door die tekenen had week gemaakt, als schapen, en leidde hen, als ene kudde, in de woestijn (Psalm 77: 21).

53. Ja, Hij leidde hen zeker, zodat zij niet vreesden, daar Hij door Zijne leiding alle reden tot vrezen wegnam; want de zee had hun vijanden overdekt (Exodus 14: 19 vv.).

54. En Hij bracht hen tot de landpale Zijner heiligheid, het land Kanaän, tot dezen berg, dien Zijne rechterhand verkregen heeft (Exodus 15: 13,17. Psalm 80: 16,18).

55. En Hij verdreef voor hun aangezicht de heidenen, en deed hen vallen {a} in het snoer hunner erfenis; hij stelde het land Kanaän met het meetsnoer onder de verschillende stammen (1 Kronieken 16: 18. Psalm 16: 6; 105: 11) en Hij deed de stammen Israël’s in hun tenten wonen, Hij gaf hun het rustig bezit van het land (Psalm 44: 3 vv.; 105: 44).

{a} Jozua 13: 7. Psalm 136: 21,22.

Alzo brengt de ware Jozua, de Heere Jezus, Zijne Kerk uit de woestijn, maar geen aards Kanaän, geen wereldse voorspoed mag ons doen vergeten, dat de kerk in de woestijn is, zolang zij in deze wereld is, en dat iets anders en veel heerlijkers overblijft voor het volk van God, waarnaar zij steeds moeten uitzien..

56. Maar 1) zij verzochten en verbitterden God, den Allerhoogste, gedurende al den tijd onder de  Richteren  (Richteren  2:  8  vv.)  en  onderhielden  Zijne  getuigenis  niet,  ondanks  de uitdrukkelijke vermaning en waarschuwing (Deuteronomium 6: 16 vv.).

1) Bij dit  vers begint  de dichter den afval van Israël vermelden, van dat  geslacht, welks vaderen de Heere door de woestijn heen in Kanaän had geleid. Duidelijk wordt hier bedoeld de tijd der Richteren. Hij vergelijkt hen met een boog, die den pijl ter zijde doet vallen en dan geen zeker schot doet. Zo ook hadden zij de verwachting teleurgesteld. In plaats van zich tot Hem te keren. hadden zij Hem verlaten en voor de afgoden zich neergebogen.

57. En zij weken terug, en handelden trouwelooslijk, gelijk hun vaders; zij zijn omgekeerd als een bedrieglijke boog, die, als men er mede schiet, of breekt, of van wege verslapping den pijl ter zijde doet uitglijden (Hos. 7: 16).

58. En zij verwekten Hem tot toorn door hun hoogten, en verwekten Hem tot ijver door hun gesnedene beelden (Deuteronomium 32: 16, 21).

59. God hoorde het en werd verbolgen en versmaadde Israël zeer, verwierp het volk, dat hem zozeer had liefgehad.

60. Dies verliet Hij, volgens de in 1 Samuel 4 vertelde geschiedenis den tabernakel te Silo, waar deze sedert Jozua 18: 1 stond; Hij verliet de tent, die Hij tot ene woning gesteld had onder de mensen (Exodus 25: 8. Deuteronomium 12: 11. Jer. 7: 12)

61. En Hij gaf Zijne sterkte, de arke des verbonds, in de gevangenis, en Zijne heerlijkheid, het gedenkteken  Zijner  tegenwoordigheid,  in  de  hand  des  wederpartijders,  der  Filistijnen  (1 Samuel 4: 10, 11).

62. En Hij leverde Zijn volk over ten zwaarde, en werd verbolgen tegen Zijne erfenis, zodat te dien dage 30.000 man voetvolk uit Israël vielen (1 Samuel 11: 10).

63. Het krijgsvuur verteerde hun jongelingen (Numeri 21: 28) en hun jonge dochters werden niet geprezen, werden niet bezongen in bruiloftsliederen, daar de jonge mannen in den strijd omkwamen; zij moesten ongehuwd blijven.

64. Hun priesters, Hofni en Pinchas, vielen door het zwaard, en hun weduwen weenden niet, daar zij zelf stierven (1 Samuel 4: 11, 18, 19 vv.).

65. Toen 1) ontwaakte de Heere, nadat Hij een geruimen tijd Zijn volk in smaad en ellende had overgegeven, en zich niet meer om hen bekommerd had (1 Samuel 7: 2 vv.), als een slapende ontwaakt, als een held, die juicht van den wijn, bij wie de kracht en de moed, die van nature in hem zijn, nog verhoogd zijn (Psalm 104: 15).

1) Wij lezen niet van hun berouw en hun terugkeren tot God, maar de Heere werd getroffen door de ellende van Israël en trok zich Zijne eigene eer aan. Hij wekte Zijne macht op om

grote daden te doen tot hulp voor Israël. Vroeger of later zal God Zich verheerlijken door Zijne ongenade over Zijne vijanden uit te storten..

Met vs. 65 neemt het lied een andere wending. Nadat het strafgericht Israël heeft gelouterd, neemt God Zijn volk wederom aan, zó echter, dat de voorkeur aan Efraïm gegeven nu te beurt valt aan den stam van Juda.

66. En Hij sloeg Zijne wederpartijders, de Filistijnen, aan het achterste, met spenen aan de verborgene  plaatsen  (of:  sloeg  hen  achterwaarts,  op  de  vlucht);  Hij  deed  hun  eeuwige smaadheid aan, door hen te dwingen de ark met geschenken terug te voeren.

67. Doch Hij wilde de arke niet meer naar Silo terug laten gaan van wege Israël’s boosheid (Jer. 7: 12); Hij verwierp, toen de ark weder op ene vaste plaats zou gebracht worden (1 Samuel 5 en 6), de tent van Jozef, den tabernakel, die te Silo in den stam van Efraïm, Jozefs zoon,   stond,   en  den  stam  van  Efraïm  verkoos  Hij  niet,   dat   Hij  het   teken  Zijner tegenwoordigheid op ene der plaatsen van dien stam zou geplaatst hebben.

68. Maar Hij verkoos den stam van Juda, den berg Zion 1), dien Hij liefhad (2 Samuel 6).

1)  Jeruzalem  lag  wel  gedeeltelijk  in  den  stam  van  Benjamin  (Jozua  18:  27)  maar  ook gedeeltelijk onder Juda (Jozua 15: 63), terwijl de burg Zion in ‘t bijzonder Juda toekwam, als veroverd door David. Verder is Benjamin, na de scheuring des rijks met Juda verenigd, en wordt dikwijls daaronder begrepen..

69. En Hij bouwde, toen Salomo den eersten tempel in plaats van het houten gebouw stichtte, Zijn heiligdom als hoogten als ene vesting, als de aarde, die Hij gegrond heeft in eeuwigheid (Psalm 68: 17; 132: 14), om daar vast te blijven, en niet, gelijk de tabernakel, nu hier dan daar te staan.

70. En Hij gaf aan Juda nog een anderen zegen, Hij legde den grond tot een geestelijken tempel,  tot  het  Messiasrijk;  Hij  verkoos  Zijnen  knecht  David  1),  om  uit  hem  een onvergankelijk koningschap onder Zijn volk op te richten (2 Samuel 7: 8), en nam hem van de schaapskooien (1 Samuel 16: 11).

1) De dichter heeft vermeld den tempeldienst met zijn Priesters en Levieten. Maar zou het theocratisch leven tot zijn volle recht komen, dan behoorde daarbij ook een koning, door God zelven verkozen. Die theocratisch koning is David. de zoon van Isaï van wie in vs. 72 het getuigenis wordt gegeven dat hij het volk Gods geweid heeft in oprechtheid en met een zeer verstandig beleid. De verkiezing van Zion en de verkiezing van David vallen in dezelfden tijd.

En  de  dichter  wijst  er  daarom  op,  om  zijn  volk  te  waarschuwen  voor  afval  van  dien theocratischen koning, dewijl wie David en z’n geslacht verliet, ook Zion zou verlaten en met David en Zion den Heere God. De dichter nog eens is profeet. Hij voorziet wat geschieden zal.  Hij  vreest  het  volk  van  Efraïm,  maar  o,  opdat  zijn  volk  niet  ongewaarschuwd  zou

zondigen, daarom deelt hij mede, wat God, de Heere, Israël’s God, naar Zijn eeuwigen Raad over Zijn volk heeft vastgesteld.

71. Van achter de zogende schapen deed Hij hem komen, waar Hij hem vooraf als in ene school zorgvuldigheid en herderstrouw geleerd had (Jes. 40: 11), om te weiden Jakob, Zijn volk, en Israël, Zijne erfenis (2 Samuel 5: 2; 7: 8. 1 Kronieken 11: 2

72. Ook heeft hij, David, hen, de kinderen Israël’s, geweid, gelijk een herder zijne schapen, naar de oprechtheid zijns harten, met alle trouw, en heeft hen geleid met een zeer verstandig beleid Zijner handen; hij heeft zich een verstandig koning betoond.

De verkiezing van David geeft aan de geschiedenis van het Godsrijk tot in eeuwigheid haar stempel.  Lyriek  en  profetie  verenigen  zich  sedert  dien  tijd  om  David;  de  Zion  is  haar Parnassus (berg der dichters), Jeruzalem het toneel. (Jer. 22: 1)..

De dichter breekt af met de verkiezing van Zion en van David, en laat het overige aan zijne lezers over; wie Gods daden en wegen vreest, die zal de uitverkorene plaats des heiligdoms en het verkoren geslacht van het Koningschap erkennen; die echter het treurig erfgoed van den vorigen  tijd,  de  afvalligheid  en  ongehoorzaamheid  hardnekkig  vasthouden  en  bij  zich ontwikkelen, ontroven daardoor zich zelven de zalige erfenis, hun deel en de voleinding van Gods raadsbesluiten, die in den voortijd begonnen, en op een hoog in de eeuwigheid reikend doel gericht zijn. Waartoe het zou hebben moeten komen, wanneer het volk der noordelijke stammen had willen erkennen, wat tot zijnen vrede dient, zie daarover Hos. 1: 1

Gelukkig het volk onder zulk een bestuur! Om goede redenen eindigt hier de Psalmist, met het begin van Gods zegen aan Israël te kronen; want David was een type van Christus, den groten en goeden Herder, die eerst vernederd is en toen verhoogd, en van wie voorzegd is, dat Hij vervuld zou zijn met den Geest der wijsheid en des verstands, en dat Hij zou richten en straffen met gerechtigheid. (Jes. 11: 3, 4)..

Deze Psalm heeft tegelijk ene blijvende betekenis voor de gemeente van het N. Testament. Ook  hier  geldt  die  waarschuwing  en  vermaning,  om  met  loslaten  van  alle  zonden,  en verloochening van allen eigenwilligen dienst Gods, zich als schuldige zondaren enig en alleen aan den van God gegeven Koning, Jezus Christus, onzen Heere, te onderwerpen, en zich aan Hem, den groten en goeden Herder Israël’s, die Zijn leven voor Zijne schapen stelde, voor tijd en eeuwigheid toe te betrouwen..

PSALM 79.

GEBED TEGEN DE VIJANDEN DER WAARHEID EN HUN DWINGELANDIJ.

1. Een Psalm van Asaf, van een dichter uit die zangersfamilie (1 Kronieken 25: 31 ).

Hoe minder tussen dezen en den vorigen Psalm ene verwantschap te vinden is, des te meer met Psalm 74; even als daar, zo worden wij ook hier in den tijd na de Chaldeeuwse catastrofe

verplaatst, en dient  onze Psalm den 74sten tot  aanvulling (2 Koningen 25: 22 Aanm); in Makk. 7: 16 vv. wordt aan vs. 2 en 3 gedacht.

I. Vs. 1-4. De Psalm begint met ene klagende schildering van de ellende, die over Gods volk en huis, over het heilige land en de heilige stad gekomen is.

O God! Heidenen, de horden der Chaldeeën, zijn gekomen in Uwe erfenis, in het heilige land; zij hebben den tempel Uwer heiligheid verontreinigd en geheel verwoest (Psalm 74: 3 vv. Klaagt. 1: 10), zij hebben Jeruzalem tot steenhopen gesteld (Micha 3: 12. Jer. 52: 12 vv.).

2. Zij hebben de dode lichamen Uwer knechten 1) hun slachtoffers, aan het gevogelte des hemels tot spijs gegeven, het vlees Uwer gunstgenoten; (want Israël is toch altijd, hoewel om de zonde gestraft, ene gemeente van gunstelingen) aan het gedierte des lands (Jer. 7: 32; 16: 4).

1) De dichter is een echt Zionskind. Hij bepaalt er God bij dat het geen heidenen zijn, wier bloed vergoten is, maar Zijne knechten, leden van het volk des Verbonds, met wie God een verbond had opgericht, en die Hij tot Zijne knechten had aangenomen-

3. Zij hebben hun bloed rondom Jeruzalem de heilige stad, de stad des vredes Genesis 14: 18 ), als water vergoten; het bloed stroomde alsof het water ware; en er was niemand, die hen begroef,  daar  zo  velen in ballingschap  werden weggesleept,  anderen door  vrees voor  de vijanden werden teruggehouden, en vooral omdat de menigte te groot was.

4. Wij zijn in veel ergere mate, dan toen men alzo in David’s dagen klaagde (Psalm 44: 14), onzen naburen ene smaadheid  geworden,  een spot  en schimp  dien,  die rondom ons zijn, inzonderheid den vijandigen Edomieten (vs. 12).

De profeet toont hier, tot welke uitersten God Zijne Kerk soms laat vervallen, ter beproeving van haar geloof, voordat Hij Zijne hand uitstrekt om haar te redden.

Een  andere  beweegreden,  om  het  medelijden  Gods  in  te  roepen.  Want  hoe  heviger  de goddelozen ons bespringen, des te dichter bij schittert de hoop op verlossing, dewijl door God volstrekt niet hun moedwil te verdragen is, wanneer deze zo overmoedig wordt geopenbaard, vooral wanneer zij overvloeit van minachting jegens Gods heiligen Naam..

5.

II. Vs. 5-8. Op de klagende schildering van ene ellende, die nog in hare gevolgen voortduurt, volgt de klagende vraag: "Hoe lang, Heere!" Daarin liet de afwerende bede, dat uit het "lang" niet een "voor eeuwig" worde.

5. a) Hoe lang 1), HEERE! zult Gij eeuwiglijk (liever: onverbiddelijk) toornen? zal Uw ijver als vuur branden? (Exodus 20: 5. Deuteronomium 29: 20).

a) Psalm 89: 47.

1) In dit hoelang straalt duidelijk het geloof door, dat er weer een tijd van barmhartigheid en genade zal komen, dat er geen eeuwig blijvende toorn des Heren is over zijn erfdeel. Ja, met dit hoe lang doet de dichter hier een beroep op ‘s Heren getrouwheid jegens Zijn volk, en spreekt hij het geloof uit dat Gods trouw door de trouweloosheid van Zijn volk niet wordt te niet gedaan.

6. a) Stort integendeel, daar toch dat uur moet komen, waarop Uw toorn zich van Uwe gemeente  tegen  de  wereld  zal  keren,  in  wier  macht  zij  nu  is  overgegaan,  stort  Uwe grimmigheid uit over de Heidenen, die U met kennen, en over de koninkrijken, die Uwen naam niet aanroepen.

7.  Want  men heeft  Jakob,  Uw uitverkoren volk,  opgegeten,  en zij hebben zijne liefelijke woning  verwoest,  dat  naar  Uwe gerechtigheid  niet  ongewroken kan blijven.  (Jer.  10:  25 10.25).

Dit is het onderscheid: over alle ongelovigen vertoornt God voor eeuwig; over de gelovigen vertoornt God ook wel, wanneer zij straf verdiend hebben maar niet eeuwig, Hij laat hen ene kleine, tijdelijke roede en kastijding ondervinden tot hun verbetering..

Het oordeel begint hij het huis Gods (1 Petrus 4: 17), maar het gaat ook op diegenen over, van welke God zich als werktuigen tegen de zonde bediend heeft; het onweder van Gods toorn blijft altijd ten laatste staan over de wereld, die vijandig tegenover Zijne gemeente staat..

8. a) Gedenk ons de vorige misdaden niet 1), naar de overtredingen der vaderen, die van den tijd der vaderen zijn gepleegd, en wier ongerechtigheden wij dragen (Klaagt. 5: 6), haast U, voordat het geheel met ons gedaan is, laat Uwe barmhartigheid ons voorkomen 2), want wij zijn zeer dun geworden, wij zijn zeer diep terneder geslagen, er is geen moed, gene kracht meer.

a) Jes. 64: 9.

1) De dichter bedoelt niet, gelijk uit vs. 9 blijkt dat het tegenwoordige geslacht, zelf zonder schuld voor de schuld der vaderen moet boeten. Hij bidt als een dergenen, die zich van de zonden der vaderen bekeerd hebben, en die zich nu niet meer kunnen voorstellen, dat zij aan den toorn onderworpen zouden zijn, maar zich beschouwen als deelgenoten der vergevende en verlossende genade..

Het is niet te verwonderen, dat de kinderen de schuld der vaderen afbidden, waar de Wet zegt: dat God de overtredingen der vaderen zal bezoeken aan de kinderen en de zonde wreken aan het derde en vierde geslacht. Doch wel is te letten op de tegenstelling tussen haast u en de vorige misdaden, dewijl indien God in rekening zou brengen, wat de Israëlieten in dezen tijd en voor eeuwen hadden misdreven, de bevrijding nog voor langen tijd zou uitgesteld worden.

Derhalve vragen de gelovigen, dat met  kwijtschelding van de vroegere misdaden Hij zich haaste, om hulp aan te brengen..

De generaties, de geslachten van een volk, ook als zij door eeuwen van elkaar gescheiden zijn, vormen ene éénheid, zijn onverbrekelijk saamverbonden en dit was hij name Israël, die alleen een vader hadden, Abraham, en gelijk nu ‘s Heren gunst en trouw het gehele volk van alle tijden gold, om hen wel te doen, alzo ook Zijn rechtvaardigheid en waarheid, om hen met Zijne oordelen te bezoeken..

Zij belijden ene lange hardnekkigheid, in welke zij zich tegen God verhard hadden en deze belijdenis  komt  overeen  met  de  profetische  bestraffingen,  want  de  heilige  geschiedenis getuigt,  dat  de straf der  ballingschap  werd  uitgesteld,  totdat  God  vernomen had,  dat  de boosheid ongeneeslijk was. Jes. 65: 7..

2)  De  dichter  kent   God  zowel  in  Zijne  rechtvaardigheid  en  waarheid  als  in  Zijne barmhartigheid en genade. En daarom, nu hij het recht Gods heeft erkend, om de misdaden der voorgeslachten te bezoeken, neemt hij vrijmoedigheid om te pleiten op de barmhartigheid en genade Gods.

9.

III. Vs. 9-12. Aan de bede om wegneming, die reeds in de vorige afdeling tot ene bede werd, die wraak over de vijanden van Gods volk begeerde, sluit zich nu het smeken aan, dat ‘s Heren genade inroept, en uit een hart komt, dat niets weet van eigene verdienste en eigen kracht, maar zich alleen vasthoudt aan Gods ontferming en Zijne almachtige hulp.

9. Help ons, o God onzes heils! daar wij ons zelven niet kunnen redden en helpen, ter oorzake van de eer Uws naams, omdat Gij ook nu betoont te zijn, gelijk Gij van ouds af bewezen hebt; en red ons uit onze ellende, en doe verzoening over onze zonde, door welke wij die smart over ons hebben gebracht; verhoor ons om Uws naams 1) wil, van welken Gij eens voor Mozes gepredikt hebt (Exodus 34: 5 vv.).

1) Tot tweemalen toe spreekt hier de heilige zanger van den Naam Gods. Dit is niet zonder betekenis.  Want  daarmee  belijdt  hij  het,  dat  er  niets  in  Israël  is,  waarom  God  Zijne barmhartigheid en genade over Zijn volk zou doen komen, maar dat de Heere God het enkel en alleen moest doen, om Zijne groten Naams wil.

De heidenen (vs. 10) hadden spottend en ongelovig gevraagd: waar is hun God, maar de dichter dringt er op aan, dat de Heere het openlijk tone, dat Hij er is, dat Hij leeft en regeert. Ja, gelijk Mozes den Heere er bij bepaald had, dat het met Zijn ere gedaan was, indien Hij Israël voor Zijn aangezicht wegdeed, zo pleit ook dit kind van God op diezelfden grond, er zich van bewust zijnde, dat God altijd weer de ere van Zijn Naam zal redden en Zich heerlijk zal openbaren.

Hij weet het, dat Gods eer niet verduisterd kan worden, maar hij gevoelt er ook behoefte aan, dat de Heere dit aan de Heidenen tone.

10. Waarom zouden de Heidenen zeggen, wanneer zij ons in dezen toestand aanzien (Joël 2: 17. Psalm 115: 2): Waar is hun God, op wie zij zich beroemd hebben, dat Hij een almachtig God  is  en  dat  zij Zijn  uitverkoren  volk  zijn? Laat  de  wraak  des  vergoten  bloeds  Uwer knechten onder de Heidenen voor onze ogen, nog in onze dagen, bekend worden; laat ons zien hoe de door U gedreigde (Deuteronomium 32: 43) wrake komt.

11. Laat het gekerm der gevangenen, die in ballingschap zijn weggevoerd, en van daar tot U roepen, voor Uw aanschijn komen; behoud overig in het leven de kinderen des doods, ons, die zonder Uwe wonderbare hulp zouden moeten omkomen (Psalm 102: 21); red ons naar de grootheid Uws arms, naar de eindeloze krachten, waarmee Gij vroeger aan de gevangenis in Egypte een einde maakte.

12. En geef onzen naburen, in ‘t bijzonder den Edomieten, die het eerst tot de kennis der waarheid hadden kunnen komen, maar de ongerechtigheden hebben nagejaagd, zevenvoudig weer,  naar  ene  volkomen  strafrechterlijke  vergelding,  in  hunnen  schoot  hunnen  smaad, waarmee zij U, o Heere in Uw volk gesmaad hebben 1) (Psalm 137: 7. Klaagt. 4: 21 vv.).

1) Het volk van God heeft het geluk, dat het bij elke nood in de vroegere uitreddingen het onderpand der toekomstige heeft, en daarin een vasten grond van vertrouwen; de wereld, wanneer zij zogenaamd bidt, bidt steeds verzoekende,  omdat zij zich van de geschiedenis losrukt..

Reeds genoeg is er over de straf gesproken. En hier bewijzen de gelovigen het helden, dat zij niet zozeer door eigen beledigingen in beweging gezet worden, dan wel van vromen ijver branden, wanneer zij zien, dat de heilige Naam Gods wordt vertreden, welke aandoening, indien zij in onze gemoederen krachtig werkt, gemakkelijk het gebrek aan matiging van het vlees  zal te hulpe komen. Doch indien de wijsheid des Geestes er bij komt, zullen onze gebeden het rechtvaardig oordeel Gods te recht onderschrijven..

De dichter vraagt dit niet door wraakzucht gedreven, maar dewijl de ere Gods hem zeer ter harte ging, en de toestand van zijn verdrukt volk hem het hoogste belang inboezemde. Dit was in dien jammerlijken toestand voor dezen Asaf het ergste, dat de Heidenen den hoogheiligen Naam Gods onteerden en daarom hun afgoden stelden boven den enigen en waarachtigen God van Israël. Dit kon, dit mocht niet. Daarom moest aan die Heidenen zevenvoudig vergolden worden, dewijl zij zich tegen God, den Heere, hadden gesteld.

13.

IV. Vs 13. Ten slotte belooft de gemeente, die zich toch voor Gods volk en voor de schapen Zijner  weide  erkent,  en  daarom  aan  de  vervulling  der  te  voren  uitgesprokene  bede  niet twijfelt, voor hare redding een eeuwigdurende lof.

13. Zo zullen wij, die, in tegenoverstelling van de naburen, die voor altijd onder Uw oordeel vallen (vs. 12),Uw volk en de schapen Uwer weide zijn (Psalm 74: 1; 95: 7; 100: 3), U loven in eeuwigheid voor Uwe hulp en uitredding, en ook op aarde zal Israël Uwe daden niet vergeten,  maar  het  zal U  verheerlijken  van  geslacht  tot  geslacht;  wij zullen  Uwen  roem vertellen (Psalm 44: 9).

Hoe heerlijk zal de dag zijn, wanneer de gehele Kerk triomferende over zonde en smart, over alles, dat zich verhief en tegenstond, den vijand voor eeuwig ontwapend zal zien! Geplaatst in weiden der vreugde en geleid tot de wateren der eeuwige vertroosting, zal die Kerk van eeuw tot eeuw, onafgebroken den lof zingen van haren groten Herder en Opziener, haren Koning en God..

PSALM 80.

GEBED OM BEWARING VAN DEN GEESTELIJKEN WIJNBERG.

1. Voor den opperzangmeester, op de wijze van het lied Schóschannim, d.i. de lelies; ene getuigenis, een Psalm van Asaf 1), van ene uit die familie (1 Kronieken 25: 31 ).

Het Rijk der Tien stammen heeft schrikkelijk geleden. Gevankelijk is het weggevoerd. Zal nu Juda zich er om verblijden? Bitter en fel hebben Juda en Israël, Israël en Juda, toen het verdeeld lag, tegen over elkaar gestaan. Maar nu Israël door de heidenen is vertreden, voelt Juda den band, en waar er nu geen dichter uit het Rijk der Tien stammen optreedt, om dezen ontzettenden toestand te betreuren en dezen voor God, den God zowel van Israël als van Juda, te brengen, wordt een zanger uit Juda door Gods Geest aangevuurd, opdat deze Psalm door Jeruzalem’s tempelbogen zou klinken.

2.

Wij zagen in Psalm 78, hoe het Israël, dat uit den Geest geboren is, met geestelijke wapenen streed tegen de losscheuring der Tien stammen van het huis van David. Hier zien wij, hoe dit Israël de wegvoering van die stammen naar de Assyrische ballingschap aanstonds, bij het begin ten tijde van koning Pekah, beklaagt en het lijden van de gehele Kerk Gods gevoelt, in plaats  van  er  zich  over  te  verblijden  (2  Koningen  15:  29  ),  daar  het  integendeel  ene toekomstige hereniging van de nu gescheidene delen had gewenst en gebeden. Wanneer nu echter de Psalm met een aanroepen van Israël’s Herder begint terwijl Psalm 79 besluit met het vertrouwen, dat Israël Gods volk is en de schapen Zijner weide, zo is het duidelijk, waarom de laatstgenoemde Psalm tussen 78 en 80 is geplaatst, terwijl wij tussen 78 en 79 zelf geen naderen samenhang konden ontdekken.

I. Vs. 2-4. In den droeven tijd, toen Israël vooral in de stammen van het noordelijke rijk, veel zijne vijanden van had moeten lijden, wendt zich de bede der gemeente tot Hem, die haar Herder en Krijgsman is; zij bidt dat Hij haar genadig zij en haar geneze van hare ellende.

2. O Herder Israël’s, gelijk te voren van den aartsvader van dien naam (Genesis 48: 15; 49: 24) zo daarna van het gehele naar hem genoemde volk, neem ter oren ons roepen en klagen, dat  wij in  dezen  tegenwoordigen  nood  voor  U  brengen.  Gij,  die  Jozef,  die  ook  de  tien stammen (Obadja 1: 18), evenals de kinderen van Juda, als schapen leiddet 1), trek in Uwe herderlijke zorg U die stammen aan, daar zij juist nu die zorg zozeer nodig hebben! Gij, die tussen  de  cherubs  (Exodus  25:  17  vv.)  zit,  en  door  dit  teken  ons  Uwe  genadige tegenwoordigheid hebt toegezegd (1 Samuel 4: 4. Psalm 18: 11; 99: 1), verschijn blinkende in Uwe rechterlijke en reddende heerlijkheid.

1) Wilt gij God tot uwen Herder hebben, zo moet gij u bij Zijne kudde houden..

Asaf roept Jehova aan als Herder Israël’s, die Jozef als schapen leidde. Hij erkent alzo het Rijk der Tien stammen, als een deel van ‘s Heere kudde, dat niet minder dan Juda Jehova’s eigendom  is,  en  door  Hem  geleid,  verzorgd  en  beschermd  is.  Efraïm,  hoe  het  ook  is afgevallen en zich met de afgoden vermengd heeft, behoort eveneens geen anderen God toe, dan Die te Jeruzalem in het Heilige der Heiligen, tussen de Cherubs troont. Juda’s God is en blijft Efraïms God, en tot dien God smeekt Asaf "verschijn blinkende!".

3.  Wek  Gij,  die  thans  als  in  diepen  slaap  ligt  (Psalm 78:  65),  Uwe  macht  op  voor  het aangezicht, ten behoeve van Efraïm, en Benjamin 1) (1 Koningen 11: 39 ), en Manasse, voor welke  stammen  Gij  eens  onmiddellijk  als  aanvoerder  heenging,  als  Israël’s  leger  opbrak (Numeri 10: 21 vv.),en kom tot onze verlossing bij het onheil, dat het noordelijk rijk getroffen heeft.

1) Bij den haat van velen uit Benjamin tegen David’s huis (2 Samuel 19: 21; 20: 1) had slechts een gedeelte van Benjamin zich bij Juda gevoegd; een ander deel, voor zoverre het niet in de omgeving van Jeruzalem woonde, voegde zich bij Israël. Daardoor kon het kleinere rijk te eerder Juda heten, terwijl de Benjaminieten, voor zoveel zij Juda niet aanhingen, bij die van Israël te hoger geschat werden. Mogelijk kan men ook uit het noemen juist van deze drie stammen tot het besluit komen dat deze nog in het land waren en de Psalm zal gedicht zijn in den tijd, toen Tiglath Pilezer reeds de meer noordelijk wonende stammen had weggevoerd (2 Koningen 15: 29)..

4.  O  God!  breng  ons  weer  1)  in  den  vorigen  toestand,  daar  wij  in  de  tegenwoordige machteloosheid en verwarring ons zelven niet meer gelijk zijn, en a) laat Uw aanschijn lichten 2), keer met Uwe genade weer tot ons, zo zullen wij verlost worden, gelijk Jakob bij Pniël kon roemen, dat zijne ziel gered was, daar hij Uw aangezicht had gezien (Genesis 32: 30).

a) Psalm 4: 7; 31: 17; 67: 2. Dan. 9: 17.

1) De dichter roept Gods rechterlijke en reddende macht op. Gelijk de Heere eenmaal Zijne vriendelijke ogen had doen lichten over Israël, toen Hij het verloste uit Egypte en leidde door de Rode Zee, alzo smeekt hij ook hier van God, dat Hij Zijn volk, want Efraïm is ook Zijn volk, weer terug brengen uit ‘s vijands macht. Asaf gevoelt het, God moet het doen, zal het

waarlijk geschieden. Hij is alleen de machtige en sterke. Daarom is zijne verwachting op dien God gebouwd.

2) "Sta op Heere! en laat Uwe vijanden verstrooid worden en Uwe haters van Uw aangezicht vlieden," zo riep Mozes, zo dikwijls als de ark opbrak tegen de vijanden (Numeri 10: 35); dit woord laat nu de zanger weer horen. "De Heere doe Zijn aangezicht over u lichten," dat was de zegen van Aäron ten tijde van Mozes (Numeri 6: 25), en deze zegen moet weer nieuw worden..

Dit vers is een zogenaamd refrein, dat in het 8ste en 20ste herhaald wordt..

5.

II. Vs. 5-8. Klagende schildert hierop de gemeente den ellendigen toestand, waarin zij zich bevindt, hoe de rook, die van het vuur des Goddelijken toorns opstijgt, zich over hare gebeden legert, hoe zij tranen-brood moet eten en de tranen als uit kannen drinken moet, hoe zij een twistappel en een spot voor hare naburen geworden is. Zij herhaalt nu de vorige bede, dat Gods genade wederkere en verlossing te weeg brengen.

5. O HEERE, God der heirscharen! hoelang zult Gij roken, zal de rook van Uwen toorn als een beletsel zijn tegen het gebed Uws volks1), zodat dit niet kan doordringen en Uwe genade verkrijgen?

1)  Deze uitdrukking  is schoon in betekenis.  De rook  wordt  doorgaans gebezigd  als een symbool  van  het  gebed,  hij  is  de  belichaming  daarvan  in  het  reukoffer  (Psalm  141:  2. Openbaring 5: 8. Jes. 6: 4); de rook moet volgens Leviticus 16: 13 het vuur van Gods toorn verstikken, maar in plaats daarvan stelt nu God den rook Zijns toorn tegenover den rook des gebeds..

Dewijl God belooft en zo dikwijls verzekert, dat de gebeden der Zijnen niet te vergeefs zijn, is  het   verwonderlijk,   waarom  de  heiligen  Hem  niet   voorwerpen,   dat   Hij  voor  hen onverzoenlijk is, zodra als zij tot Hem de toevlucht nemen. Want zij klagen er niet slechts over, dat Hij hen niet verhoort, maar dat God rookt, wanneer Hij wordt aangeroepen, alsof Hij met opzet deze plicht der vroomheid van de hand wijst. Waar blijft dan de belofte: Voordat zij vragen zal Ik antwoorden? Maar  dewijl God Zijn hulp uitstellende, het geduld der Zijnen oefent, zegt de profeet van wege een vleselijke gedachte, dat Hij doof is voor de gebeden. Niet omdat het past, dat de biddenden in deze mening volharden (want dan zouden zij voor zich den weg toesluiten), maar, of schoon het behoort, dat zij door de tegenovergestelde aandoening des geloofs gesteund worden en den hemel binnendringen, waar zij menen, dat het heil verborgen is, God het echter toelaat, dat waar de zorgen, droefenis, angst en vrees, waarmee zij gekweld worden, hun gemoederen bezwaren, zij dit in het midden brengen..

6. Gij, die anders hun Herder zijt (Psalm 23: 5), spijst hen nu met tranenbrood 1) (Psalm 42: 4); Gij geeft hun tranen voor brood en drenkt hen met tranen uit een drieling, het derde deel ener efa (Jes 40: 12).

1) "Met tranenbrood gespijzigd te worden," zegt nog iets meer, dan zijn brood onder tranen te eten, of dat de veelheid der tranen zich met onze spijze vermengt. Het betekent, vergeleken met Psalm 42: 4, waar de dichter zegt: Mijne tranen zijn mij tot spijze dag en nacht, dat tranen en niets dan tranen mijne spijze zijn, waarom er ook volgt: en drenkt hen met tranen uit een drieling. Het is een uitdrukking, die de hoogste mate van smart en droefheid uitspreekt, wat wij heten, zich in tranen baden, door de droefheid geheel overweldigd, verslonden te zijn. Zo lag Efraïm ter neer, beroofd van alle kracht en moed..

2) Een drieling is wel geen grote maat, maar toch groot voor tranen. Daarom is de betekenis, bij maten vol. Tranen stromen bij menigte op de lippen van den biddende. Alles duidt een zeer treurigen toestand aan, die zijn oorzaak heeft in het gevoel van verlatenheid van God, in het gevoel van het drukken van Gods toorn.

7. Gij hebt ons onzen naburen, die steeds daar waren, waar verdrukking voor ons was, om hunnen  haat  te  koelen  (Ps  44:  14;  79:  4),  tot  enen  twist  gesteld;  wij,  die  hen  vroeger overwonnen, zijn nu voor hen een twistappel, en onze vijanden spotten met ons onder zich.

8. O God der heirscharen! zo roepen wij op nieuw (vs. 4), breng ons weer in onzen vroegeren toestand, en laat Uw aangezicht lichten, zo zullen wij verlost worden 1).

1) In vs. 4, 8 en 20 bidt de dichter, dat de Heere der heirscharen Zijn volk moge weder brengen. Hij sluit zich daarmee aan, aan de bekende Hogepriesterlijke zegenbede.

9.

III. Vs. 9-20. Nog eens herhaalt  de gemeente het  klagend schilderen van haren treurigen toestand, terwijl zij het vorige met het heden vergelijkt, om alsdan des te dringender dezelfde bede die zij reeds tweemalen uitsprak, ten derden male voor te leggen. Zij stelt zich bij die vergelijking als een wijnstok voor, die vroeger zorgvuldig door God verzorgd werd en zich welig uitbreidde, nu daarentegen aan alle verwoestingen is prijs gegeven en op nieuw een levendmaking nodig heeft, zo hij niet geheel en al zal te niet gaan.

9. Gij hebt, toen Gij ons tot een zelfstandig volk onder de naties maakte, enen wijnstok in de duizenden  geslachten,  tot  welke  wij  in  ‘t  vreemde  land  waren  opgegroeid,  uit  Egypte overgebracht; Gij hebt  de Heidenen, de Kanaänieten, verdreven van den grond voor hem bestemd, en hebt dien in den alzo gereinigden grond, in het heilige land geplant (Jes. 5: 1 vv.).

10.  Gij  hebt  de  plaats  voor  hem  bereid,  al  de  hindernissen  weggeruimd,  die  zijnen voorspoedigen wasdom in den weg stonden, en zijne wortelen doen inwortelen, zodat hij het land naar alle wier de hemelstreken (Genesis 28: 14) vervuld heeft  met  al zijne loten en afzetsels.

11. De bergen in het  zuiden (Psalm 29: 8; 75: 7) (men denke hier aan het gebergte der Amorieten, Numeri 13: 1 ) zijn met zijne schaduw bedekt geweest, en zijne ranken waren als

cederbomen Gods op den Libanon in het  noorden (liever: en met  ranken de cederbomen Gods, de ranken van den wijnstok hadden de hoogste ceders omslingerd).

12. Hij, die wijnstok, schoot zijne ranken uit tot aan de Middellandse zee in het westen, en zijne scheuten tot aan de rivier 1) den Eufraat, in het oosten. Zo was het volgens de belofte (Deuteronomium 11: 24) in de tijden van David en van Salomo).

1) In vs. 9-12 wordt Israël bij een wijnstok vergeleken, naar aanleiding van Genesis 49: 22, 49.22 waar Jozef een vruchtbare tak genoemd. Die wijnstok is door God geplant, uit Egypte overgebracht  naar  Kanaän,  die  wijnstok  heeft  wijd  en  zijn  zijn  ranken  uitgeschoten  en veelvoudig was zijn groeikracht, dewijl God, de Heere, met Zijn volk was.

De dichter vermeldt hier dus de grote weldaden, die het volk genoten had, maar om God altijd te bepalen bij Zijn handenwerk.

Maar helaas, en dit vermeldt hij in de volgende verzen, wat de Heere opgebouwd had, brak hij af en rukte hij uit.

13. Waarom 1) hebt Gij dan, als had Gij dat alles te vergeefs gedaan, zijne muren, die hem tegenover de buitenwereld als een gewijd heiligdom afsloten, doorgebroken, zodat nu allen, die den weg voorbijgaan, en in ‘t bijzonder de Assyrische macht, bij hare ondernemingen tegen Egypte, hem plukken, de ranken beschadigen en afrukken?

1) Dit waarom vraagt de dichter niet, dewijl hij van mening is, dat Efraïm onschuldig is, of dat God onrechtvaardig is, maar het is de uitroep der diepe verslagenheid, die tevens geldt als de bede, om genadige verlossing, gelijk die ook in vs. 19 gesmeekt wordt.

14. Het zwijn uit het woud heeft hem uitgewroet, in hetgeen Tiglath Pilezer, de koning van Assyrië gedaan heeft (2 Koningen 15: 29), en het wild des velds heeft hem afgeweid.

15. O God der heirscharen! keer, nu het zover gekomen is, toch weer 1) met Uwe genade tot ons (vs. 2 vv.); aanschouw uit den hemel onze ellende, en laat het niet alzo voortgaan, en zie wat wij lijden, en bezoek dezen wijnstok (vs. 9 vv, U weer over hem ontfermende.

1) In vs. 15 begint ten derde male de dringende bede, die voor den wijnstok vernieuwde Goddelijke toevoorzicht en vernieuwde zorg der Goddelijke genade smeekt..

16. En den stam, dien Uwe rechterhand geplant heeft 1), en dat om den zoon 2) dien Gij U gesterkt hebt, dien Gij gesteld hebt tot den Gezalfde, om het eeuwig rijk door Hem op te richten.

1) De Psalmist beroept zich hier op de betrekking, die er bestaat tussen Efraïm, als deel van het volk der belofte, en Israël’s God. Hij houdt God vast bij zijn eigen Woord.

2) Hebr. "en den Zoon" waardoor Israël kan bedoeld zijn. Het is echter niet voorbij te zien, dat deze, die hier als Zoon van God wordt voorgesteld, in vs. 18 "mensenzoon" genoemd wordt. Vele andere, zowel Joodse als Christelijke uitleggers, passen dit toe op den Messias; den Zoon van David, den Beschermer en Redder der kerk en den Bezitter van den wijngaard..

Ongetwijfeld is hier onder den zoon Israël te verstaan, in overeenstemming met Exodus 4: 22 en Hos. 11: 1. Maar in verband met MATTHEUS. 2: 15 is het evenzeer waar, dat Israël zoon is, om des Zoons wille, in Wie den Vader Zijn welbehagen heeft. Het is om dien Zoon, dat de Vader Israël heeft uitverkoren, ja, bestemd, om het volk te zijn, dat zijn Naam zou openbaren, totdat de volheid des tijds zou gekomen zijn en de Zoon Gods mens zou zijn geworden. Om diens Zoons wille is dan ook Israël niet gans en al verdorven, maar straks weer naar Kanaän teruggekeerd. Gods verkiezing en Gods beloften zijn onberouwelijk, zijn vast en zeker.

17.  Hij,  de  wijnstok,  is  met  vuur  verbrand;  hij is  afgehouwen;  zij,  de  vijanden,  die  den wijnstok verdorven hebben, alzo werkte het Uwe gerechtigheid, komen om van het schelden Uws aangezichts.

18. Uwe hand zij over den man Uwer rechterhand; breid Gij het rijk van Uwen Zoon uit, Uwe hand Zij over des mensenzoon, dien Gij U gesterkt hebt om verlossen en redder der mensheid te zijn.

19. Zo zullen wij van U niet terugkeren, wij, die in Hem zijn ingeënt en door Hem Uwe zonen en dochters zijn; behoud ons dan o Heere! in het leven (Psalm 71: 20) om Uws Gezalfden wil, zo zullen wij Uwen naam aanroepen, en U voor onzen God en Helper erkennen.

De ziel, die door Christus is levend gemaakt, zal tot Zijnen roem en Zijne eer leven; de mond, die door Hem geopend is, kant niet nalaten Hem te loven en den naam des Redders aan te roepen..

20. O HEERE, God der heirscharen! zo bidden wij ten derden maal (vs. 4 en 8), breng ons weer in onzen vorigen toestand; laat Uw aanschijn lichten, zo zullen wij verlost worden.

Het wijzen op Israël’s schuld in vs. 19, is zeer teder geschied, de zanger wil niet de rol van Job’s vrienden spelen,  hij volgt  de  vermaning  van Job (Hoofdstuk  19:  21):  "Ontfermt  u mijner,  o  gij,  mijne  vrienden!  want  de  hand  Gods  heeft  mij  aangeraakt."  God  zelf  had gescholden (vs. 17), nu konden de dienaars zwijgen..

Omdat ongeveer 17 jaren later toch de gehele wegvoering der stammen kwam, behoeven wij niet  te  zeggen,  dat  de  bede  van  onzen  Psalm onverhoord  en  onvervuld  gebleven  is;  wij moeten integendeel denken aan den nieuwen tijd van genade voor het rijk van Juda, onder koning Hizkia en aan de profetie Jes. 11: 13..

PSALM 81.

AANSPORING OM DE FEESTDAGEN WAARDIG TE VIEREN.

1. Voor den opperzangmeester (vs. 4: 1) op de Gittith (Psalm 8: 1), een Psalm van Asaf, van een uit die zangersfamilie.

2.

Evenals de vorige Psalm, doet ook deze ons ziens in den tijd der uitleiding uit Egypte; hij begint met een Paasgroet en houdt daarna een Paas-rede, en wel ene prediking uit ‘s Heren mond zelven tot Zijn zo rijk gezegend en toch afvallig geworden volk. De Heere roept dit op zeer vriendelijke, lokkende wijze tot Zich, om het tegen de vijanden te helpen, en het van zijne smarten te genezen. Wij delen het gevoelen van Venema (Professor te Franeker overl. 1787), die meende, dat de psalm in de eerste plaats bestemd was voor het grote Paasfeest, dat de vrome Hizkia in het jaar 726 v.Chr. liet vieren, en waartoe hij ook naar het rijk van Israël zijne boden zond, om het tot mededeelneming uit te nodigen (2 Kronieken 30: 1 vv.), hoewel dit eerst in de maand volgende op de wettig voorgeschreven Abib kon gehouden worden. De vervaardiger van den vorigen psalm ware dan ook de dichter van den voor ons liggenden, en beide psalmen sloten goed aan elkaar.

I. Vs. 2-8. Vooreerst de feestgroet aan degenen, die tot viering van het Pascha te Jeruzalem verzameld waren, onder welke zich ook enigen van Aser, Manasse en Zebulon bevinden (2 Kronieken 30: 11): zij worden opgeroepen om met een vrolijk hart het feest te houden, want het is het feest van Israël’s verlossing uit groten nood en diepe ellende door zijnen Heere en God.

2. Zingt vrolijk Gode, die onze Sterkte is, gelijk Hij in de vorige dagen bewezen heeft, en zich ook weer in onzen tegenwoordigen nood betonen kan (vs. 15 vv. Psalm 46: 2); juicht, gij leden van Zijn volk! den God van Jakob.

3. Heft enen Psalm op, gij zangers en speellieden, naar uwe roeping (2 Kronieken 5: 12) en geeft, slaat de trommel, bespeelt de lieflijke harp met de luit (2 Kronieken 30: 21).

4. Blaast de bazuin, gij priesters, gelijk het uw arbeid is (1 Kronieken 15: 24) in de nieuwe maan van deze feestmaand, ter bestemder tijd, op onzen feestdag 1).

1)  Volgens  ene  Joodse  opvatting  zou  met  dit  laatstgenoemde  feest  het  Loofhuttenfeest bedoeld zijn, en onder de nieuwe maan den 1sten Tisri als begin van het burgerlijke jaar (Exodus  12:  2  ),  waarom  ook  de  Psalm,  volgens  een  oud  gebruik  der  Joden  tot Nieuwjaarspsalm dient, terwijl hij in de gewone weken-liturgie de Psalm voor den Donderdag was (Numeri 28: 8 ). Wilden wij die opvatting volgen, zo konden wij het ontstaan van onzen Psalm zien in hetgeen in Nehemia 8: 13 vv. verhaald wordt. Intussen ligt het veel meer voor de hand aan het Paasfeest te denken, en wanneer men nu veel in den Psalm vindt, wat ten gunste van die andere opvatting schijnt te spreken, zo is dit hieruit te verklaren, dat het feest onder Hizkia gevierd werd in navolging van de Loofhuttenfeesten, vooral zoals die onder Salomo   gevierd   werden,   en   voor   ene   soort   van   feest   ter   kerkinwijding,   of   als hervormingsfeest gehouden werd (2 Kronieken 30: 23, 26). Wij houden ons aan de volgende overzetting: Blaast in de nieuwe maan, gelijk dit reeds bij de opening van deze feestmaand

geschied  is;  herhaalt  dit  ter  bestemder  tijd,  op  onzen  feestdag,  op  welken  de  eigenlijke feestviering begint (Leviticus 23: 6 vv.), met de 120 zilveren trompetten (2 Kronieken 5: 12)..

5. Want dit feestvieren onder zang en muziek is ene inzetting van God in Israël, een recht, een ordening van den God Jakob’s, waartoe Hij ons uitdrukkelijk verplicht heeft.

6. Hij heeft het gezet tot ene getuigenis, ene bepaalde verklaring van den Goddelijken wil, in Jozef, onder het volk Zijner keuze, waartoe de noordelijke stammen zowel als de kinderen van  Juda  behoren.  De  Heere  heeft  die  inzetting  gegeven,  als  Hij  uitgetogen  was  tegen Egypteland (liever: over Egypteland heen, de uittocht is te roemrijker, omdat zij ene gehele streek midden door Egypte heen en dus onder de ogen der Egyptenaren geschiedde (Exodus 14: 8. Numeri 33: 3 vv.),als waar ik gehoord heb ene spraak, die ik niet verstond 1).

1) Of, waar ik gehoord heb ene taal van een mij onbekende. Wat nu volgt is hetgeen God zegt. En nu was God een bekende en toch ook een onbekende voor Israël. De dichter legt dit woord  Israël  in  den  mond.  Israël’s  vromen  riepen  wel  tot  den  Heere  in  de  Egyptische slavernij, maar toch, als Jehova, als de Verbonds-God was God Israël onbekend geworden. Israël had schier onder de hand des drijvers de kracht en macht van zijn God vergeten.

7. Ik heb, zo spreekt de Heere, zijne (Israël’s) schouder van den last, dien hij tot hiertoe boven zijne krachten moest dragen, onttrokken, zijne handen zijn van de potten, de korven, waarmee zij als slaven voor Farao moesten dragen, ontslagen (Exodus 6: 6 vv.).

8. In de benauwdheid riep gij, en Ik hielp u uit (Exodus 3: 7 vv.); Ik antwoordde u uit de schuilplaats des donders, gehuld in donderwolken (Exodus 14: 9 vv.); Ik beproefde u daarna (Exodus 17: 1 vv.) aan de wateren van Meriba. Sela.

De muziek verheft zich en geeft aanleiding tot ernstig en lang nadenken over het gezegde.

Hij herinnert aan het twistwater om hen te doen denken aan hun zonden..

De woorden behoren eigenlijk niet bij de vorige, die slechts over den zegen Gods spreken; zij schijnen   ene   nevengedachte   te   zijn,   die   ongeroepen   voorkomt.   Deze   als   het   ware onwillekeurige heen wijzing op Israël’s ontrouw en ondank dient tot voorbereiding op de volgende vermaning en klacht, en leidt van het eerste tot het tweede deel..

9.

II. Vs. 9-17. Nadat aan het slot der vorige afdeling de Heere zelf sprekende is ingevoerd, sluit zich  nu  onmiddellijk  aan  Zijne  woorden  de  feestprediking  aan,  in  welke  God  van  de wetgeving op Sinaï spreekt, de hoofdzaak van deze wet noemt, door het eerste gebod met zijne   inleiding   te   herhalen,   maar   ook   herinnert,   hoe   tot   op   dezen   tijd   Israël’s ongehoorzaamheid  en  eigenzinnigheid  Zijne  genade  bedoelingen  verijdeld  en  enen  zeer treurigen toestand te weeg gebracht heeft. Nog is er hulp en alles goeds voor lichaam en ziel

te verkrijgen, wanneer Israël zich wil bekeren, en aan de stem van den Heere, zijnen God wil gehoorzaam worden.

9. Mijn volk, dat  Ik bewaarde, gevoed, verlost  heb! zei Ik: hoor toe, en Ik zal onder u betuigen, ene getuigenis omtrent u geven (Deuteronomium 8: 19. Psalm 50: 7), Israël, of gij naar Mij hoorde 1) in hetgeen Ik u hiermede gebied.

1) Opdat de Profeet de gemoederen des te meer in beweging brengen, kleedt hij God in, in den persoon van een Onderwijzer, en voert Hem in sprekende op vertrouwelijke wijze in het midden der vergadering, opdat het volk voortaan weet, dat alle samenkomsten nutteloos zijn en nietig, waar de stem Gods niet weerklinkt, om tot geloof en vroomheid op te wekken. Deze korte voorspraak leert,  dat  de feestdagen niet  zuiver  en waar  worden gevierd,  indien de gelovigen niet bedacht zijn op de stemmen Gods, dewijl, opdat zij de handen, voeten, ogen, ja zich geheel tot gehoorzaamheid wijdende, het noodzakelijk is, met de oren te beginnen. En aldus toont hij aan, dat Hij niemand erkent als vereerder, dan wie waarlijk leerling is..

10.  Er  zal  onder  u  geen  uitlands  god  wezen,  geen  god  nevens  Mij  (Exodus  20:  3. Deuteronomium 5: 7 5.7), en gij zult u voor genen vreemden god neerbuigen, alsof buiten Mij iemand u kon helpen. (Deuteronomium 32: 12).

11. Ik ben alleen en uitsluitend de HEERE, uw God, die u heb opgevoerd uit het land van Egypte; doe uwen mond wijd open, open dien met gelovig, heilbegerig verlangen (Psalm 119: 131), en Ik zal hem vervullen. Zo gij Mij slechts gelegenheid geeft u te verkwikken en te verzadigen met de volheid Mijner goederen, zo zult gij spoedig erkennen, dat Ik rijk genoeg ben om alle uwe behoeften en begeerten te vervullen zodat gij niemand buiten Mij behoeft.

12. Zo heb Ik tot U gesproken; maar wat was uw antwoord? Mijn volk heeft Mijne stem niet gehoord, en Israël heeft Mijner niet gewild 1); het wendt zich van Mij af naar de vreemde goden, voor wier dienst Ik hen gewaarschuwd heb.

1) Nu klaagt God er over, hoe Hij de Israëlieten vriendelijk tot zich heeft gelokt, maar zij die liefelijke uitnodiging hebben veracht, ja, wanneer Hij lang te voren begonnen was hen te vermanen,  zij  altijd  hun  oren  voor  Zijn  Woord  hadden  gesloten.  Want  niet  om  de hardnekkigheid van één dag twist Hij met hen, maar Hij verklaart, dat zij van den beginne aan terstond zich tegen Hem hebben gekeerd en in diezelfden opstand hebben volhard..

13. Dies heb Ik het tot rechtvaardige vergelding (Rom. 1: 24. 2 Thessalonicenzen. 2: 10) overgegeven  in  het  goeddunken  huns  harten,  dat  zij  wandelden  in  hun  raadslagen  1) (Spreuken 1: 22 vv. Jes. 65: 2. Jer. 7: 21).

1) Hier verklaart God, dat Hij de zonde des afvals met die der verblinding en verharding heeft gestraft. De goedertierenheden des Heren als komende van een heilig God, hebben tweeërlei uitwerking. Zij vertederen of zij verharden. Al wat van een goedertieren, maar ook heilig God komt,  kan  niet  gelijk  doen  blijven.  Wie  omtrent  de  weldaden  Gods  in  onverschilligheid voortleeft, dien zullen zij het hart verharden.

14. Och dat Mijn volk naar Mij gehoord had (hoorde), dat Israël in Mijne wegen gewandeld had! (wandelde). Dat het nu nog bedacht wat tot zijnen vrede dient!

15. In kort, in een ogenblik zou Ik hun vijanden, de Assyriërs, door welke zij zo hard verdrukt worden (2 Koningen 17: 1 vv.), gedempt hebben 1) (dempen), zodat zij gene hulp van Egypte behoeven te wachten, en Mijne hand gewend hebben (wenden) tegen hun wederpartijders, zodat  deze, in plaats van Mijn volk, de voorwerpen van Mijn straffen zouden worden (2 Koningen 18: 13-19; 37).

1) Van onder de overheersing en het wreed geweld hunner vijanden, waaronder zij vele tijden gebogen gingen, zou Hij hen in kort, in een ogenblik verlost hebben, Hij zou Zijne hand niet tegen hen, maar tegen hun vijanden gewend hebben. Hij zou hen tot een vrij en machtig volk gemaakt hebben, aan wie zijne haters zich geveinsdelijk onderworpen hadden en tot Israël zou gezegd werden: Welgelukzalig zijt gij, o Israël, wie is u gelijk! Dit zou is Israël ervaart hebben, indien het des Heren Wet onderhouden en aan Zijn oogmerk beantwoord had. Meer nog dan dit. Hij zou het met de keur Zijner zegeningen overstelpt hebben, gespijzigd met het vette, het edelste der tarwe en verzadigd met honing, die Hij voor hen wonderdadig uit de rotsstenen deed voortkomen. (Deuteronomium 32: 13-14 en Job 29: 6)..

16. Die den HEERE haten, en daarom hun vijanden zijn, zouden zich Hem geveinsdelijk onderworpen hebben (onderwerpen), maar hunlieder, der kinderen Israël’s tijd zou eeuwig geweest zijn (eeuwig duren) (2 Samuel 7: 24).

Gij moet niet denken, dat Ik hun toegenegen ben; zij zijn ook Mijne vijanden; daarom echter worden zij u te sterk en overheersen u, omdat gij Mij verlaten hebt, anders zouden zij het wel laten. Het zijn de vijanden niet, die u plagen, maar Ik ben het, die u drukt, wanneer u uwe tegenpartijen verdrukken..

17. En Hij zou het gespijsd hebben (spijzen), gelijk in Deuteronomium 32: 13 vv. beloofd is, met het vette der tarwe, met de edelste lentetarwe; ja, Ik zou u verzadigd hebben (verzadigen) met  honing uit  de rotsstenen (vgl.  2  Kronieken 30: 6-9), zelfs de rotsstenen zouden den honing doen vloeien.

Twee dingen zijn er, die wij behoeven: voeding en bescherming. God zegt nu hiertoe, dat, zo zij zich bekeren, Hij niet alleen hun krijgsman zal zijn; die voor hen strijdt, maar ook hun akkerman, zodat degenen, die Hem vrezen en vertrouwen, niets zal ontbreken van hetgeen zij voor dit leven nodig hebben..

Op   dezelfde   voorwaarden   van   geloof   en   gehoorzaamheid   verkrijgen   Christenen   die geestelijke en eeuwige goederen, die de schone velden en de vruchtbare heuvelen van Kanaän voorafbeelden.  Christus is het  brood  des levens; Hij is de Rots der  behoudenis en Zijne beloften zijn als honing voor het godvruchtig gemoed. Zij, die Hem als hun Heer en Meester verwerpen, moeten Hem dus ook verliezen als hun Verlosser en Beloner..

PSALM 82.

VAN DEN STAND EN HET AMBT DER WERELDLIJKE OVERHEID.

1. Een Psalm van Asaf, waarschijnlijk uit dezelfden tijd, tot welken het derde hoofdstuk van den Profeet Jesaja behoort, dus uit den tijd der regering aan Uzzia en Jotham (2 Koningen 16: 2 ).

Dat deze Psalm in de Joodse tempel-liturgie de Dinsdagse was, gelijk Psalm 24 de Zondags-en Psalm 48 de Maandags-Psalm, werd reeds bij Numeri 28: 8 herinnerd.

Evenals in den vorigen, zo wordt ook in dezen, God sprekende ingevoerd op de wijze der profeten. Asaf, de ziener, ziet, hoe God berispende, terechtwijzende en dreigende de oversten van Zijn volk tegemoet treedt, omdat zijt den glans van Majesteit, dien Hij op hun gelegd heeft, in tirannie veranderen.

I. Vs. 1-4. Als zichtbaar voor het oog treedt God, de hoogste Rechter, in ‘t midden Zijner gemeente en roept zijne plaatsbekleders, de menselijke rechters op aarde op, om rekenschap te geven, dewijl zij het eeuwig onderscheid tussen onrecht, dat zij hadden moeten bewaren, zelf ondermijnen en te niet doen.

God staat in verhevene Majesteit in de vergadering Godes 1), in de gemeente Gods, onder het volk, dat Hij Zich uit het midden der volken verkoren heeft; Hij oordeelt in het midden der goden. Hij is gekomen om Rechter te zijn over de rechters, die op aarde in Zijne plaats recht en gerechtigheid zouden uitoefenen (1 Kor. 8: 5).

1) De vergadering Godes is het volk van Israël, dat op dezen gerichtsdag het recht heeft van de ondergeschikte rechters zich op den Rechter der rechters te beroepen.

In de Mozaïsche wet, welke dadelijk in het begin de leer aan de schepping der mensen naar Gods beeld  bevat,  worden vervolgens al degenen,  die te bevelen,  recht  te spreken en te beslissen hebben, allen, wie in enig opzicht eerbied toekomt, als vertegenwoordigers van God op aarde geheiligd. Het gebod (Exodus 20: 12): "Eert uwen vader en uwe moeder," vormt den grondslag. Dit gebod kan gevoeglijk tot de eerste tafel gerekend worden: Gij zult God vrezen en eren 1. God zelven. 2. God in degenen, die Hem op aarde vertegenwoordigen, en dan worden  de  ouders  slechts  individualiserend  genoemd  als  vertegenwoordigers  van  alle waardigheid-bekleders en eerwaardigen.  Op den grondslag van dit  gebod verheft  zich de bepaling in Leviticus 19: 32, waar de eerbied jegens grijsaards voorkomt als een onmiddellijk uitvloeisel van den eerbied jegens God, wiens eeuwigheid in het beeld van hunnen ouderdom moet gezien en geëerd worden. Volgens Exodus 22: 28 moet men in den overste des lands het afschijnsel van Gods majesteit erkennen; men mag den vorst niet vloeken, want hij draagt Gods beeld, en elke misdaad tegen enen zichtbaren plaatsbekleder Gods en Zijn rijk is ene misdaad tegen God, in wie God zelf wordt geëerd of onteerd. Vooral wordt het goddelijk karakter van de rechterlijke waardigheid op den voorgrond gesteld, en het volk gedrongen om achter het nederig menselijke van het gericht het verheven goddelijke op te merken, wanneer gezegd wordt: het gericht is Godes (Deuteronomium 1: 17); wie daarvoor treedt, treedt voor God (Exodus 21: 6; 22: 8). Deze plaats, het gericht aangewezen, wanneer het recht ter harte

wordt genomen, moest een dubbel praktischen invloed uitoefenen; zij, die voor het gericht kwamen, moest zij met heiligen eerbied vervullen voor ene vergadering, die in Gods naam Zijn  recht  op  aarde  in  stand  hield,  de  rechters  zelven  moesten  bij  het  denken  aan  hun verhevene roeping met ene levende begeerte vervuld worden om de rechterlijke deugden na te volgen van Hem, wiens plaats zij bekleedden (Job 34: 19), en met ene heilige vrees vervuld worden om aan Zijn gericht te worden overgegeven. Dit toch kon aan geen twijfel onderhevig zijn: richtten zij in de plaats van God, zo kon de hemelse Rechter het niet ongestraft laten, wanneer  zij  Zijne  waardigheid  misbruikten.  Hij  moest  dan  uit  Zijne  verborgenheid  te voorschijn treden, en hun Zijn donderend "Hoe lang" toeroepen (2 Kronieken 19: 6 vv.). Tengevolge van de diepte der menselijke zonde kan het reeds te voren niet anders verwacht worden, dan dat de rechter dit gezichtspunt meermalen uit het oog verloren heeft, niet de plichten, maar alleen de rechten van zijnen verheven rang heeft in het oog gehouden en tot hoogmoed misbruikt, wat hem met vrezen en beven moest vervullen. De naam "goden," die hen  steeds  aan  hunnen  hemelsen  Rechter  moest  herinneren,  diende  als  schuld  voor  hun ongerechtigheid; wie zich niet aan hun ongerechtigheid wilde lenen, dien brandmerkten zij als oproerigen   tegen   Gods   majesteit.   De   zanger   verheft   zich   hier   tegen   deze   treurige verkeerdheid; hij toont den slechten rechters aan, wat die titel "goden" eigenlijk betekent. Asaf de ziener (2 Kronieken 29: 30) ziet, wat voor het vleselijk oog verborgen is, God achter de goden en hij laat dien tot hun verschrikking uit Zijne verborgenheid te voorschijn komen..

De rechters worden hier goden genoemd, omdat  zij het  recht  en macht  van God hebben ontvangen en in Zijn Naam als dienaren van Hem,  het  recht  uitspreken.  De schrift  wijst hiermede aan, dat alle gezag der Overheid is van God, dat God met gezag bekleedt en met majesteit omgordt.

2. Hoe lang, zo klinkt Zijne rechterlijke vraag, zult gijlieden, tegen Mijn uitdrukkelijk verbod (Leviticus 19: 15)onrecht oordelen, onrechtvaardige vonnissen vellen, en het aangezicht der goddelozen aannemen 1), het aanzien der bozen in aanmerking nemen, terwijl gij den arme en geringe, ook waar hij rechtvaardig is, zijn recht onthoudt? Sela. (Psalm 4: 5 )

1) Iemands aangezicht aannemen is, iemand voortrekken, hetzij bij schuldig is of niet was in volstrekten strijd met het gebod. (Leviticus 19: 15). Dientengevolge werd  de onschuldige veroordeeld en de schuldige vrijgesproken. Hiertegen komt God, de Heere, in heiligen toorn op.

3.  Doet  integendeel,  gelijk  uw  plicht  en  uwe  roeping  is,  recht  den  arme  en  den  wees; rechtvaardigt den verdrukte en den arme.

4. a) Verlost den arme en den behoeftige, rukt hem uit der goddelozen hand, waaraan hij nu onschuldig is prijsgegeven (Jes. 1: 17).

a) Spreuk. 24: 11.

Welk ene goedheid en lankmoedigheid van den hoogsten Rechter! voordat Hij ten gerichte verschijnt, laat Hij eerst ene ernstige vermaning tot de rechters komen, om hen zo mogelijk tot nadenken te brengen.

Deze drie verzen, ja den gehelen Psalm, moest ieder vorst in zijne kamer, aan zijn bed, op zijne  tafel,  zelfs  op  zijne  klederen  laten  schilderen,  want  hierin  vinden  zij  welke  hoge, vorstelijke. adelijke deugden hun stand kan uitoefenen, daar de wereldlijke Overheid na het predikambt het verhevenste en nuttigste is op aarde..

Maar  God,  die  onrechtvaardige  rechters  lang  had  kunnen  verdoen  en  straffen,  in  Zijne lankmoedigheid spaart hen nog en vermaant ze tot bekering (vs. 3 en 4). Recht hebben zij te doen aan den arme en de wezen, hen tegenover hun verdrukkers te rechtvaardigen in het gericht en te rukken uit de wrede handen der goddelozen..

5.

II. Vs. 5-7. Intussen weet God wel, dat Zijne terechtwijzing bij de rechters en bestuurders niets  uitricht;  zij  volharden  in  hun  onverstand  en  brengen  door  hun  ongerechtigheid  en dwingelandij alles in verwarring. Zo spreekt Hij dan na over hen het vonnis, dat zij sterven zullen als gewone mensen die in niets boven anderen uitsteken, en dat zij zullen omkomen, als elk der in den loop der geschiedenis door zijn gericht gevallen vorst.

5. Zij weten niet en verstaan niet; zij zijn onkundig in de gronden der wet, onwetende van de betekenis hunner roeping, en daarenboven is hun  hart  goddeloos en horen zij naar Mijne vermaningen niet; zij wandelen steeds in duisternis, zodat gene verandering mogelijk is; dies wankelen alle fondamenten der aarde 1) (liever: des lands); nu het zo voortgaat, en al het recht wordt ondermijnd en te niet gedaan, moet het land te gronde gaan, want het recht, Mijne wet, is het fondament voor Israël’s bestaan.

1) De dichter wijst hier op den oorsprong en de bron van hun ongerechtigheid maar ook op het gevolg.

Indien recht en gerechtigheid niet wordt gehandhaafd, dan verliest het volk allen eerbied voor de wet, dan wankelen alle fundamenten des lands.

Het is daarom, dat de Heere komt met de aankondiging van Zijn oordeel. Hij had ze wel hoog gezet. Hij had ze wel schone en heerlijke namen gegeven, maar zij zouden sterven als gewone mensen. Hun hoogheid zou de Heere niet ontzien, en daarom ligt in het woord nochtans in vs. 7 een scherpe tegenstelling.

6. Ik heb wel gezegd in aan allen bekende uitspraken van Mijn Woord (Exodus 21: 6; 22: 8 vv., 28): gij zijt goden, en gij zijt allen kinderen des Allerhoogsten, in zoverre gij in uw rechterlijk ambt ene waardigheid bekleedt, die een beeld is van Mij.

7. Nochtans zult gij, daar uw handelen geen amen is op dien naam, en die majesteit vernietigt, sterven als een gewoon mens, hoe verheven gij uzelven ook acht (Psalm 4: 3 ) en niet alleen zult gij van al uwe voorrechten beroofd worden volgens het algemene menselijke, lot, als een van de vorsten zult  gij vallen 1), als een van hen,  die te voren groot  waren, maar door buitengewone,  plotselinge  straffen  zijn  weggenomen  (Hos.  7:  7.  1  Koningen  22:  10).  1) Gedenkt daaraan, al draagt gij den erenaam van goden als rechters, dat gij sterven moet en voor Mijnen rechterstoel verschijnen.

1) Of "als een, o vorsten, zult gij vallen." De Heere Jezus wijst in Johannes 10: 34-36 op onzen Psalm, en bewijst, dat Hij, door zich Gods Zoon te noemen, God niet lastert door ene argumentatie  a  minori  ad  majus  (ene  bewijsvoering  van  het  mindere  tot  het  meerdere). Wanneer de wet, zo redeneert Hij, reeds diegenen goden genoemd heeft, die volgens een vroeger geopenbaard welbehagen van God om hun ambt dien naam ontvingen (en de Schrift kan toch, gelijk in geen geval, zo ook hierin niet voor niet geldende verklaard worden), zo kan het toch ook gene godslastering zijn, wanneer Hij zich Gods Zoon noemt, die niet alleen volgens ene gewone instelling tot een ambt naar de beeltenis van het goddelijke handelen geroepen is, maar die door Zijn gehele leven een werk dient, waartoe Hem de Vader reeds bij het intreden in de wereld geheiligd heeft. Bij het woord "geheiligd heeft" herinnere men zich, dat zij, die in den Psalm "goden" heten, om hun onheiligheid van handelen berispt worden; de naam komt hun noch oorspronkelijk toe, noch betonen zij zich dien zedelijk waardig. Met het "geheiligd en gezonden heeft," stelt Jezus tegenover het hun, dat in den strijd begon, Zijn eeuwig Zoonschap over..

8.

III. Vs. 8. Ten slotte spreekt de zanger zijn verlangen uit, dat hetgeen hij te voren slechts in den geest gezien heeft tot werkelijkheid worde, en God inderdaad ten gerichte mocht komen om met terzijdestelling der onrechtvaardige rechters Zich zelven over Zijn volk te ontfermen en orde te weeg te brengen op aarde.

8. Sta op, o God! tegen dit boze geslacht, oordeel Gij het aardrijk, het land van Israël en, gelijk dit, alle landen der aarde; a) want Gij bezit alle natiën, ook de heidenen zijn Uwe bezitting, en alzo moet Gij Uwe heerschappij onder hen herstellen.

a) Psalm 2: 8. Hebr. 1: 2.

Waarheen zullen de onderdanen zich wenden, wanneer de Overheid den Heere niet vreest en de rechters niet bedenken, dat zij als van God aangesteld en kinderen Gods zijn, als zij niet naar Gods wil, maar naar hun verkeerde gezindheid rechten? In den Psalm wordt ons het antwoord op die vraag gegeven; doet  de Overheid geen recht, zo  is daarom niet  aan de onderdanen het recht gegeven, om te straffen, maar het behoort den Heere, onzen God, en blijft Zijn recht. Christelijke onderdanen zoeken ook in zulke gevallen hulp en redding bij God en  vertroosten zich daarmee,  dat  God hun Koning  is en zich over  hun ellende zal ontfermen.  Koning  Hendrik  III  van  Kastilië  zei:  dat  hij  meer  voor  de  zuchten  zijner onderdanen vreesde dan voor de wapenen van al zijne vijanden: en een wijs man uit den

vroegeren tijd noemt de tranen en zuchten van een volk de voorboden en tekenen van ene regering, die tot den val en tot ondergang neigt. Tranen en zuchten zijn de enige wapenen, die een volk tegen zijne Overheid gebruiken mag, wanneer deze God niet vreest..

De  Profeet  ziende,  dat  hij  met  vermanen  niets  vordert,  noch  met  berispen,  dewijl  de Overheden, met trotsheid bezield, alle kennis van billijkheid uitspuwen, wendt zich tot God en smeekt  Hem, om hunnen overmoed te beteugelen. Doch op dezelfde wijze schrijft  de Heilige Geest ons de toevlucht voor, zo dikwijls de tirannen ons op onwettige wijze kwellen..

PSALM 83.

GEBED OM HULP TEGEN DE VIJANDEN DER KERK.

1. Een lied, een Psalm van Asaf (1 Kronieken 25: 31 ).

Deze is de laatste der 12 Psalmen van deze zangersfamilie. Hij is gemaakt in een tijd, toen de koning: van Juda, Josafat, gemeld werd van hen inval der Ammonieten en Moabieten en van andere volken in zijn rijk, en de gemeente in den tempel te zamen kwam, om den Heere te zoeken. (2 Kronieken 20: 17 ).

2.

De Psalm, zo merkt Rieger aan, is een krijgsgebed, dat met het oog op toekomstigen nood in profetischen geest gesteld is: bovendien is het voor alle tijden geschikt, wanneer Gods volk reden heeft, tegen de list en de macht van zijne vijanden bij God veiligheid te zoeken.

I. Vs. 2-9. Op de korte bede, dat God met Zijne werkzame macht mocht ingrijpen, volgt de schildering van den nood, welke tot zulk ene bede dringt; want de vijanden, tegen welke om Gods hulp gebeden wordt, bedoelen niets minder dan  geheel Israël te verderven, en hun menigte is zo groot, dat Gods volk er zich levendig van bewust is, hoe zijne kunde, zijn vermogen niets vermag, niets baten kan.

2. O God! zwijg niet, gelijk Gij thans schijnt te doen, houd U niet als doof bij den druk, die ons overkomen is, en zijt niet stil, o God met Uw werk voor ons!

God  werkt  altijd.  Zijn  arbeid  kan  niet  rusten,  maar  Hij verbergt  dikwijls  Zijn  helpen  en werken voor onze ogen Hij gebruikt middelen en wegen, die wij niet verstaan en haat der vijanden macht zich hoog verheffen, om des te meer verheerlijkt te worden. Wij menen dan, dat God zwijgt en zich terughoudt, maar juist dit zwijgen moet ons des te meer tot spreken en roepen brengen, zodat er den gehelen dag en den gansen nacht geen zwijgen zij, maar een aanmanen bij den Heere, om Zijne uitverkorenen te redden, opdat niet alleen hulp kome, maar ook de verleende hulp als ene verhoring des gebeds moge aangenomen worden..

Wanneer  wordt  God  gezegd  te  zwijgen?  Wanneer  Hij  niet  terstond  het  gebed  Zijner ellendigen hoort, wanneer Hij schijnbaar te vergeefs om uitredding laat smeken. En waarom

handelt God aldus? Opdat Zijn volk des te vuriger Hem aanlope, met Hem worstelen, en het ervare, dat de Heere redt, enkel om Zichzelfs wille.

3. Want zie, Uwe vijanden, van welke (vs.7) nader zal gesproken worden, maken getier, en Uwe haters steken het hoofd op in trotsen overmoed, als ware hun zaak zeker (Richteren 8: 28).

Men moet opmerken, dat zij, die de Kerk aanvallen, vijanden van God genoemd worden, omdat dit gene geringe reden tot vertrouwen is, dat wij met God gemeenschappelijke vijanden hebben..

4.  Zij,  deze  Uwe  vijanden,  maken  listiglijk  enen  heimelijken  aanslag  tegen  Uw  volk,  en beraadslagen zich tegen Uwe verborgenen1), tegen de leden van Uw volk, dat, naar Uwe belofte, onder Uwe heilige bescherming staat en niet kan aangetast worden, zonder dat Gij zelf, zijn Beschermer, aangevallen wordt (Psalm 27: 5; 31: 21).

1) Schone, troostvolle naam! Tot de verborgenen Gods te behoren, die Hij in bescherming heeft genomen, die Hij als een schijnt heeft weggelegd. Deze naam toont tevens aan, om zich niet  met grootsheid en pralerij, naar de wijze der wereld in te laten, maar zich met  Zijne verborgene bescherming gaarne door de hoogmoedige wereld te laten verachten en voor dood te laten aanzien..

5. Zij hebben gezegd: Komt, en laat ons hen uitroeien, dat separatistische, exclusieve, van het maatschappelijk leven zich afzonderende, dat ons veroordelend volk, dat zij voortaan geen volk meer zijn (Jer. 11: 19; 48: 2), dat aan den naam Israël’s niet meer gedacht worde (2 Kronieken 20: 23 ).

6. Want zij hebben in het hart te zamen beraadslaagd, een gemeenschappelijk plan beraamd; tegen U hebben zij een verbond gemaakt, een verbond gelijk in vs. 5 genoemd is, om Uw Raadsbesluit te vernietigen, volgens hetwelk de eeuwige voortduring der Kerk bepaald is.

Indien de vijanden der  kerk  te zamen stemmen tot  hare verwoesting,  zullen  dan  niet  de vrienden der kerk eensgezind zijn in het dienen van hare belangen! Indien Herodes en Pilatus vrienden  geworden  zijn,  en  zich  verenigd  hebben  om Christus  te  kruisigen,  zullen  zeker Paulus en Barnabas, Paulus en Petrus vrienden geworden zijn, en zich verenigd hebben om Christus te prediken..

7. De krijgstenten, de legerscharen van Edom en der Ismaëlieten, Moab en de Hagarenen (1 Kronieken 5: 10).

8. Gebal (Numeri 20: 17 ), en Ammon, en Amalek, Palestina (liever: Filistaea), de Filistijnen met de inwoners van Tyrus in Fenicië.

9. Ook heeft zich Assur (Genesis25: 18)bij hen gevoegd; zij zijn den kinderen van Lot, den Moabieten en Ammonieten, de eigenlijke aanleggers der onderneming, tot enen arm geweest; Assur heeft hen versterkt, zich bij hen gevoegd. Sela.

"De muziek verheft zich na deze optelling als in toorn."

De  dichter  rangschikt   de  vijandige  volken  naar  hun   geografische  ligging;  de  zeven eerstgenoemde van Edom tot Amalek zijn die uit de streken oostelijk en zuidoostelijk van de Dode zee; deze "boze steden" zijn door westelijke en noordoostelijke volken ingesloten, die, daar zij Israël evenzeer haten, hun een krachtigen steun geven..

In het gevolg der Filistijnen komen de bewoners van Tyrus; dat kramersvolk wordt slechts door hebzucht bewogen, om zich aan te sluiten, het is overal waar iets te verdienen is..

De dichter spreekt het hier uit, dat het de vijanden, de kinderen Loths Moab en Ammon, niet te doen is, om een stuk van het land der vaderen af te nemen, maar om Israël gangen en al uit de landpalen te verdrijven.

Dat het geen gewone oorlog was, om enig land te veroveren, maar om Israël geheel en al uit te roeien.

Daarom  is  het  den  dichter  zo  bange,  maar  ook  daarom  roept  hij  om  uitredding.  Gans machteloos voelt hij zich in zich zelven, maar waar eigen kracht ontzinkt, daar neemt hij vertrouwend de toevlucht tot de mogendheden Gods.

10.

II. Vs. 10-19. Aan de schildering van den bestaanden nood wordt nu de bede aangesloten en meer ontwikkeld. Eerst wordt de Heere aan de wonderbare hulp herinnerd, die Hij vroeger in dergelijke nood bewezen heeft; daarna wordt Hij opgeroepen, om den donder Zijns toorns tegen  de  vijanden  los  te  laten,  en  door  hunnen  ondergang  Zijne  eer  hier  op  aarde  te bevorderen.

10.  Doe  hun  als  in  vroegeren  tijd  aan  Midian  (Richteren  7:  21  vv.),  als  Sisera,  den veldoverste, als Jabin, den koning der Kanaänieten, aan de beek Kison (Richteren 4: 1 vv.);

11. Die (Sisera en Jabin) verdelgd zijn met hun leger te Endor, tot welke plaats zich het slagveld uitstrekte (Richteren 5: 19); zij zijn in de lijken der gevallenen, geworden tot drek der aarde, tot mest des lands.

12. Maak hen, de in vs. 7 vv. genoemde vijanden en hun prinsen, hun oversten, als die der Midianieten,als  Oreb  en  als  Zeëb  (Richteren  7:  25),  en  al hun  vorsten  als  Zebah  en  als Zalmûna (Richteren 8: 5 vv.);

13.  Hun  vorsten  en  oversten,  die  zeiden,  zich  in  misdadigen  overmoed  tegen  Uzelven verheffende: Laat ons de schone woningen Gods,  het land Kanaän dat het eigendom van Jehova is, en dat Hij Zijn volk ten erve gegeven heeft, voor ons in erfelijke bezitting nemen.

Het "doe hun als Midian" werd boven bidden en denken vervuld; de nederlaag der vijanden had op dezelfde wijze als die der Midianieten plaats, door onderlinge verdeeldheid die zo dikwijls het rijk Gods voortreffelijke diensten bewezen heeft..

14. Mijn God! maak hen als een wervel, als stof, dat een storm opzweept (Jes. 17: 13), als stoppelen voor den wind, onophoudelijk voortgedreven.

15. Gelijk het vuur een woud verbrandt, en gelijk de vlam de bergen aansteekt, de met bossen begroeide bergen afbrandt, zodat er slechts kale hoogten overblijven;

16.  Vervolg  hen  alzo  met  Uw  onweder,  en  verschrik  hen  met  Uwen  draaiwind,  door buitengewone tussenkomst van Uw Alvermogen.

In den nazin der vergelijking gaat de dichter tot een ander aan het eerste verwant beeld over, want de toorn is een vuur, maar ook een adem (Jes. 30: 33), hij is een gloeiende adem, die in brand steekt..

17. Maak hun aangezicht door diepe beschaming vol schande (Psalm 44: 16; 69: 8), opdat zij, o HEERE! niet langer Uwe slagen kunnen verdragen en Uwen naam zoeken, ootmoedig om genade komen smeken bij Jehova.

Zo  is het  ook  geschied:  Er  werd  ene verschrikking  Gods over  alle koninkrijken van die landen, als zij hoorden dat de Heere tegen de vijanden van Israël gestreden had (2 Kronieken 20: 29)..

De wraak en toorn, die de dichter over Juda’s vijanden inroept, heet de dichter, gelijk elders in de Schrift, een onweder vergezeld van een hevigen orkaan, en van vuur. Die vijanden. hoeveel en machtig ook, zijn voor dit onweder als lichte stoppelen, die hoog  in de lucht geworpen en verteerd worden door vuur, het vuur des Heren gelijk een woud, gelijk het geboomte der bergen, dat, aangestoken, geheel verteert, omdat er geen blussen aan is.

Maar de dichter kan niet eindigen zonder zijn ernstige wens en bede, dat dit oordeel mag uitlopen tot grootmaking van ‘s Heren Naam, zelfs nog door die vijanden..

18.  Laat  hen  beschaamd  worden,  wanneer  Gij  Uwe  ontzettende  gerichten  over  hen  laat komen, en laat hen verschrikt wezen tot in eeuwigheid, en laat hen schaamrood worden en omkomen (Ps 6: 11; 35: 5 vv.).

19. Opdat zij, de weinigen, die nog uit den algemenen ondergang mochten gered worden 1), het weten, en de velen in hunnen ondergang het ervaren, dat Gij alleen met Uwen naam, Gij (die den Heere heet, en Wie die naam alleen door Uw volk wordt toegekend (Jes. 37: 20. Hos.

12: 6), ook werkelijk zijt de HEERE, de Allerhoogste, niet slechts over een enkel volk, maar over de ganse aarde. (2 Koningen 19: 19 Jes 37: 16)

1) Evenals bij de profeten aan den rand van hun profetieën des gerichts een zwak streepje van ene boodschap van genade ligt, zo schemert ook hier op den duisteren grond van ontzettende aankondigingen een wens van den dichter door. In elk geval-en dit is het slot van de laatste van Asafs zangen-is het doel aller gerichten en van de gehele geschiedenis, dat alle vijanden, zij mogen komen of niet, zij mogen willen of niet, van harte of geveinsd, voor Jehova als voor den Allerhoogsten en enigen Heer der gehele aarde de knieën moeten buigen, ter ere van Zijnen groten, heiligen en heerlijken naam. Dan zullen zij erkennen dat deze God van Israël geen volks-God, maar de God aller volken is, en dat de Heere één is en Zijn naam één (Zach. 14: 9).

Wij zien hier, dat geen persoonlijke haat Asaf bezielt. Niet om persoonlijken haat roept hij de wraak Gods in, maar wat hem drijft is de liefde tot ‘s Heren Naam en ere aan de ene zijde en aan de andere zijde de hartelijke begeerte, dat zijne vijanden nog tot bekering mogen komen.

PSALM 84.

OVER DE KERK EN HET PREDIKAMBT.

1. Voor den opperzangmeester (Psalm 4 1),op de Gittith (Psalm 8: 1); een Psalm (Psalm 3: 1) voor  de  kinderen  van  Korach,  die  in  David’s  gevolg  was,  en  evenals  Psalm  42  en  43 vervaardigd in den tijd, toen de koning voor zijnen zoon Absalom had moeten vluchten in het land aan gene zijde van den Jordaan (2 Samuel 17: 29 ).

Op den laatsten Psalm van Asaf in No. 83, volgt de eerste in de rij van de Korachietische Jehovapsalmen (vgl. Psalm 85, 87 en 88. 1 Kronieken 25: 31 ). Deze is ene bijzonder innige en veel betekenende uitdrukking van liefde tot Jehova’s heiligdom, welke uit den vreemde daarheen verlangt, en allen, die daar wonen, gelukkig noemt. De vervaardiger van den Psalm, is eigenlijk niet degene die spreekt, maar koning David is sprekende ingevoerd, in wie de Korachieten hunnen leermeester in de geestelijke dichtkunst erkennen, en uit wiens hart hier gezongen wordt..

Deze Psalm behoort dan ook evenals Psalm 42 en 43 tot de liefelijkste tempelzangen der Gemeente Gods van alle tijden. Hij wordt met gelijke instemming gezongen in de schoonste en grootste tempels en in de onaanzienlijkste bedehuizen, overal en aan alle plaatsen, die ‘s Heren tegenwoordigheid tot Zijne woningen heeft geheiligd, en waar het naar God dorstende harte Hem zoekt en vindt..

2.

I. Vs. 2-5. De vrome, die in Gods bijzondere gemeenschap staat, maar voor het ogenblik van Gods gemeenschap gescheiden is, spreekt, in het verlangen naar dit heiligdom, de begeerte zijns  harten  uit  naar  de  gemeenschap  met  God  zelven.  Hoe  meer  de  ziel  Gods  genade

gesmaakt heeft, des te levendiger verlangt zij weer daarnaar, en hoe zekerder het geloof weet aan Gods genademiddelen verbonden te zijn, des te meer leeft en beweegt het zich in deze genade-middelen en kan zonder deze niet bestaan.

2. Hoe lieflijk, al mijne liefde waard en op het hoogst door mij bemind zijn Uwe woningen (Psalm 46: 5), o HEERE der heirscharen!

Hier is de tent bedoeld, die David op den berg Zion naast zijn paleis had opgericht, en waarin hij de arke des verbonds had geplaatst (2 Samuel 6: 17). De meervoudige vorm "woningen", in plaats van: woning" (Psalm 43: 3) is gebezigd omdat de tabernakel uit verschillende delen bestond.

Van  de  Romeinse  Paula,  die  zich  reeds  te  Rome  aan  den  kerkleraar  Hieronymus  had aangesloten en hem later naar het heilige land vergezelde, waar zij te Bethlehem tot aan haar einde gemeenschappelijk met hem arbeidde, wordt verhaald, dat, toen zij in het jaar 404 n. Chr. 56 jaren oud, de nabijheid des doods gevoelde, zij hare bloedverwanten tot zich riep en nog veel met hen over geestelijke aangelegenheden sprak. Toen zij reeds zieltogende was bewoog zij nog steeds hare lippen, en de omstanders, zich over haar heenbuigende, hoorden haar  fluisteren:  "Quam dilecta tabernacula tua,  Domine  virtutum." (Zo  luidt  Hieronymus’ Latijnse overzetting van dit vers)..

Voor den Israëliet was de plechtige opgang tot Jehova’s tempel in menig opzicht iets geheel anders dan de openbare bijeenkomsten van hen, die geleerd hebben heilige handen tot God op te heffen aan alle plaatsen, en Hem, die een Geest is, in geest en waarheid te aanbidden. Het is eigenlijk niet dan in veel hoger zin, dat wij de gebouwen aan onze Christelijke Godsverering toegewijd, met den naam van woningen Gods, voorhoven des Heren kunnen bestempelen..

3. Mijne ziel is begerig, en bezwijkt ook van smachtend verlangen (Psalm 63: 2 vv.) naar de voorhoven des HEREN; mijn hart  en mijn vlees roepen uit, wanneer ik mij in den geest verplaats in het genot, dat ik daar zo dikwijls gevonden heb (Psalm 27: 4),tot den levenden God (Psalm 32: 3).

De tabernakel had enen voorhof, de inrichting van David’s tent is ons echter onbekend; doch men mag aannemen, dat deze prachtiger en ruimer was dan de oude tabernakel, die te Gibeon bleef;  want  zij  moest  niet  zozeer  in  de  plaats  van  deze  komen,  maar  integendeel  ene vergoeding voor den nog te bouwen tempel zijn..

God is voor hem de levenden God, die Zich aan hem openbaren kan en wil, die Zich aan alle Zijne   gunstgenoten   mededeelt.   David   noemt   hier   den   Heere   den   levenden   God   in tegenoverstelling van de dode afgoden der volken. En daarom is het hem zulk  een grote behoefte, om in de voorhoven van dien God zich te bevinden en daar te ervaren, dat die levende God voor hem een verzoend God is.

4. Zelfs vindt de mus een huis (MATTHEUS. 8: 20),en de zwaluw een nest voor zich, waar zij hare jongen legt, bij Uwe altaren (Psalm 26: 6 vv.), HEERE der heirscharen, mijn Koning, en mijn God (Psalm 5: 3).

Over dit vers zijn zeer verschillende verklaringen, omdat men niet begrijpen kon, hoe de mus en de zwaluw bij den tabernakel zouden te pas komen en hun nesten kunnen plaatsen bij Gods altaren, dewijl de priesters en Levieten daartegen moesten waken. De zaak zal ons duidelijk worden, wanneer men in deze woorden twee delen onderscheidt. Het eerste is: "zelfs vindt de mus een huis en de zwaluw een nest voor zich, waar zij hare jongen legt; " het tweede is: "bij Uwe  altaren,"  enz.  De  eerste  uitspraak  geeft  te  kennen,  dat  Gods  altoos  waakzame Voorzienigheid ook de vogelen gadeslaat en aan deze het vermogen geeft om een huis of nest te maken; daardoor legt hij zijne sterke begeerte aan den dag naar de bijwoning van den openbaren godsdienst. De uitspraak is afgebroken. Er is derhalve ene invulling nodig, bijv. deze: gelijk de mus en de zwaluw haar huis en nest begeert, en door Uwe Voorzienigheid ook werkelijk vindt, zo begeerde ik ook in mijn omzwerven, dat ik mijne woning bestendig mocht vinden bij uwe altaren..

De Costa volgt deze verklaring niet, blijkens zijne aanmerking: Evenals een beminnende, die van zijn geliefde, of gelijk een liefhebbend kind, dat van zijne ouders ver verwijderd is, den vogel benijdt, die rondom hun woning vliegen mag, of den ooievaar, die zijn nest op of nabij hun dak heeft, zo benijdt ook David hier de zwaluwen hun voorrecht, van zo dicht bij ‘s Heren huis te kunnen en te mogen zijn. David’s klacht heeft enige overeenkomst met des Heren woord: "de vossen hebben holen en de vogelen des hemels nesten, maar de Zoon des mensen heeft niets, waar Hij het hoofd nederlegge." (MATTHEUS. 8: 20).

Mijn arm zieltje, het vreesachtig vogeltje heeft nu zijn ware huis en zijn waar nest gevonden, en  wanneer  ik  dit  schone  huis  van  God  niet  had  gevonden  zo  had  ik  eeuwig  moeten rondvliegen; ik ware dan als een eenzame mus op het dak, als een roerdomp der woestijn geworden (Psalm 102: 7)..

De meervoudigen vorm altaren doelt op het brandoffer- en het reukaltaar (Numeri 3: 31). Er wordt in het bijzonder aan de altaren gedacht, in plaats van het gehele huis, omdat zich daar de  gemeenschap  met  den  Heere  concentreerde.  Daar  brengt  de  ziel  hare  geestelijke offeranden, die toch ook bij het lichamelijke de ziel uitmaakten, en zij verneemt het lieflijk antwoord van God, de verzekering Zijner hulp en Zijner genade, hoewel het lichaam daarvan verwijderd  is.  Het:  "mijn  koning  en  mijn  God"  geeft  in  verbintenis  met  het  "Zebaoth," legerscharen, de reden op, waarom de zanger het zo gelukkig acht, tot de altaren des Heren toegelaten te zijn, zodat voor hem het huis Gods hetzelfde is, wat voor het vogeltje zijn huis en zijn nest is. Hoe zou hij zich niet gelukkig gevoelen, dien zijn Koning en God, Hij, die de sterren leidt in hun banen, in Zijne woning heeft opgenomen..

5.  Welgelukzalig  zijn zij,  die in Uw huis wonen,  zich Uwe huisgenoten (Efeziers  2:  19) mogen weten, al is het ook, dat zij voor enigen tijd lichamelijk van Uw huis gescheiden zijn; zij prijzen U gestadiglijk, en zo zal het, moge het tegenwoordige voor mij duister zijn, ook

met mij nog zover komen, dat ik U als mijnen helper en Beschermer prijze. Sela. De muziek valt hier in, reeds nu den Heere lovende.

Als men bedenkt, dat het getal van hen, die sedert dit lied voor de eerste maal gehoord werd, hun ziel op zijne gezalfde vleugelen tot den troon Gods hebben verheven, legio en nog eens legio is, dat de gemeente Gods met zijne liefelijke feesttonen tot op dezen dag en tot het einde der dagen hare godshuizen inwijdt, haar opgaan naar het heiligdom, haar bezoeken van het avondmaal, hare offeranden des gebeds, haren zegen der Evangelieprediking begeleidt, dan vraagt men, wat is het dan toch, dat in dit lied zo wonderbaar en sterk aantrekt? Het is dit, dat het voor alle heilbegerige mensen uitspreekt: de diepste behoefte des harten en het leven des Geestes, dat alleen zijnen wortel heeft in de levendige gemeenschap met God en door den zegen  van  het  heiligdom  wordt  gestild  en  verzadigd.  Men  ziet,  de  vromen  des  Ouden Verbonds hingen niet aan de woningen, voorhoven, altaren des Heren, en hun uiterlijke, en als bij ene dode gewoonte, maar omdat het de plaatsen der openbaring van de heerlijkheid huns Gods waren, en de herbergen van Zijne genadige tegenwoordigheid, door welke zij als door ene opene deur in Zijne onuitsprekelijk zoete gemeenschap traden. Daarom vloeit deze Psalm over van aanbidding Gods in geest en in waarheid, hoewel hij ze aan de plaats van het heiligdom verbindt..

Ja dat zal de zaligheid uitmaken, God ongestoord en onophoudelijk te verheerlijken, en dat bestaat niet in onophoudelijk te spreken of te zingen, maar in een onophoudelijk denken aan God  in God  verheerlijkende gedachten,  en een onophoudelijk  gevoelen van God  in God verheerlijkende gewaarwordingen, die enkel vrede en vreugde in ons hart en door geheel ons wezen uitstorten, en dan ja, ook weer in de uitstorting van die gedachten en aandoeningen in woord en lied. Zeker kunnen wij reeds hier een voorsmaak hebben van de blijdschap des Heiligen Geestes, en wij zouden haar nog veel meer en sterker gevoelen, wanneer wij alles verre van ons hielden, wat niet uit den Heiligen Geest is en hem bedroefd; doch het blijft hier altijd slechts een stukje der zaak. Hoe dikwijls maakt  de ernst  des levens ons ernstig en diepdenkend, maar eenmaal zullen wij altijd met opgewekt gemoed en opgerichten hoofden wandelen voor het aangezicht des Heren, en toch ons niet verheffen en hoogmoedig zijn, want dat zal onmogelijk wezen. Daar zullen wij zo argeloos vrolijk zijn voor den Heere, als wij dit als kinderen waren voor onze ouders, en belet reeds hier ene hoge vreugde ons het slapen, hoeveel te meer, daar waar gene vermoeienis meer mogelijk is..

6.

II. Vs. 6-8. Het "welgelukzalig" aan het slot der vorige afdeling wordt weer opgenomen, en nu gebezigd tot een gelukkig noemen van allen, die God liefhebben, ook dan, wanneer zij door het tranendal moeten gaan; want reeds bij het gaan door deze opent hun geloof bronnen van troost en van verkwikking, en de Heere laat hun geloof niet beschaamd worden, maar stort rijken zegen op hen uit. Terwijl het echter op dezen weg van kracht tot kracht, van overwinning tot overwinning met hen gaat, kan het niet missen, of zij bereiken ten laatste het doel van hun verlangen en zij komen bij God in Zion aan.

6. Welgelukzalig is de mens, wiens sterkte in U is, die gene andere sterkte en hulp verwacht, dan die zij in U zoeken en van U ontvangen, in welker hart de gebaande wegen zijn, in wier hart  onophoudelijk de gedachten aan de gebaande wegen, de wegen naar Zion zijn, wier denken alleen daarop doelt, dat zij den weg tot U mogen vinden in oprechte gehoorzaamheid aan Uw woord.

Maimonides verhaalt (Hilch. Roths. c. 8), dat om de wegen wel te onderhouden, alle jaren, op den vijftienden der maand Adar, gemachtigden gezonden werden tot het stellen van orde op de verbetering van wegen, bruggen enz. Dit maakt niet onwaarschijnlijk, dat de wegen des tempels hier gemeld zijn met het oog op de plechtige feesten, gelijk men Klaagt. 1: 4 vindt: "Zions wegen treuren, omdat er niemand op het feest komt." En dus, gelijk het een geluk was het  gebruik  dier  wegen  te  hebben,  zo  was  het  ook  ene  daad  van  godsvrucht,  voor  het onderhoud daar van te zorgen, opdat ieder daarvan gebruik zou kunnen maken.

Wanneer deze gebaande wegen gezegd worden in iemands hart te zijn, zo geeft dit te kennen, dat die gebaande wegen het voorwerp van zijne keus geworden zijn, en dat hij het voornemen heeft, om die in te slaan en te bewandelen..

7. Als zij door het dal Baka 1), het dal der moerbeziënbomen, een dor en droevig dal, waarin zij dikwijls komen, als zij U volgen (2 Samuel 15: 23, 33), zonder vrezen doorgaan (Psalm 23: 4) stellen zij Hem tot ene fontein 1), veranderen zij dit dal van tranen en van jammer door hun geloof in ene bron van heil en zegen; ook zal de regen hen gans rijkelijk overdekken 3); de Heere zal hun geloof niet beschamen, maar zorgen, dat het hun niet ontbreke aan water.

1) Het woord (van hij weende) betekent "geween; " volgens sommigen is dan hier bedoeld "het dal van tranen." Volgens anderen is Baka een eigennaam, doch men vindt niet, waar dit zou gelegen zijn; anderen denken aan een struik-de Bakastruik-die deze bijzonderheid heeft, dat als het blad wordt gesneden, een "traan", een witte, scherpe druppel voortkomt, zodat het dan te vertalen is, een dal van Baka-struiken; zeker wordt hier een verschroeiend, dor dal bedoeld..

2) Wanneer het treurige ons dringt, steeds dieper te graven, totdat wij bij het ware water komen, en zich de levendige bronnen voor ons openen, dan wordt het jammerdal zelf tot ene bron..

3) De reis naar Jeruzalem, vooral uit het schone Galilea is afmattend; daarbij heeft men in de valleien en op de bergen van Judea veel van hitte en dorst te lijden, zodat men meermalen tot bezwijkens toe is uitgeput, en de reis geen einde schijnt te zullen hebben. Een frisse regenbui, gedurende welke zich de pelgrims in hun tenten begeven, terwijl sommigen den koelen regen opvangen, is voor hen de heerlijkste verkwikking, die zij zich kunnen voorstellen. Intussen kunnen zij zich van tijd tot tijd legeren aan opgegraven putten of fonteinen. En wat nu in het natuurlijke  de  fontein  is,  en  de  regenstromen  zijn,  dat  is  in  het  geestelijke  voor  den geestelijken reiziger God zelf, Zijn woord en de gave des Heiligen Geestes.,

8. Zij gaan van kracht tot kracht 1), (Joh. 1: 16); hoe meer zij Zion naderen, hoe meer hun kracht aanwakkert. De heerlijkheid van het doel doet door Gods machtige kracht hen de moeilijkheid van den weg vergeten; een iegelijk van hen zal verschijnen voor God in Zion, zij zullen hunnen wens verkrijgen en in Gods heiligdom komen; en een ieder zal zien, dat zij niet te vergeefs den Heere voor hun sterkte hebben gehouden.

1) Dit wil niet zeggen, dat de gelovigen hun kracht bij zich zelven hebben, maar op geestelijk gebied overgebracht, dat zij uit de kracht Gods leven. Gelijk, wanneer een vader zijn kind leert lopen, het kind voortgaat door de kracht van den vader, zo ook gaat de gelovige voort, dewijl de Heere God hem door Zijn Geest telkens nieuwe kracht instort. Niet de gelovige zelf bereikt den hemel, het hemelse Zion maar zijn God brengt er hem en leidt hem binnen de zalen van het nieuwe Jeruzalem. -

9.

III. Vs. 9-12. Heeft de zanger tot hiertoe uit David’s ziel gesproken en onmiskenbaar op hem doelende, nu wordt zijn lied tot een bepaald zorgen voor hem. Zijn eigen heil is nauw met dat van den koning verbonden, zijn eigen terugkeren naar Zions heiligdom hangt van dat van den Gezalfde af,  en daarnaar  gaat  Zijn hart  met  even sterk verlangen uit,  als dat  van Zijnen leermeester, dien hij in de ballingschap gevolgd is, en in wiens school hij geleerd heeft, de wereld niets te achten en zijne vreugde alleen in God te stellen.

9. HEERE, God der heirscharen! hoor mijn gebed om zulk een einde van den moeilijke weg, dien wij nu moeten bewandelen; neem het ter oren, o God van Jakob! en laat ons overwinnen en in Uw Zion komen. Sela. (De muziek geeft hier aan de bede nadruk).

10. O God, ons Schild! die alleen het grote gevaar, dat thans Uw volk bedreigt, afwenden kunt,  zie,  hoe  zonder  Uwe  machtige  hulp  David’s  zaak  verloren  is,  en  aanschouw  het aangezicht Uws gezalfden 1), van David, hoe hij uit diepen smaad tot U opziet, opdat Hij tot Uwe woningen moge komen.

1) Welk een aandrang der ziele, en welke een hechte pleitgrond ligt er in deze bede! Zijn God is  de  God  der  heirscharen,  de  Almachtige,  de  Heere  van  hemel en  aarde.  Hij  kan  hem verlossen, maar hij is ook de Genadige, Wiens reddende liefde zich zo menigvuldig aan Jakob bewezen heeft. Hij wil hem redden uit al zijne benauwdheden. Die God is zijn schild, zijne bedekking en bescherming, waar achter hij zich verbergen kan en veilig is tegen de aanvallen zijner vijanden. Doch de Heere is dit niet voor hem alleen, maar tevens voor al zijn volk, over wie de Heere hem gezalfd heeft, daarom noemt Hij Hem niet mijn maar ons schild..

Dit uw gezalfde is voor David een vaste pleitgrond. David kende de betrekking tussen Hem en zijn God. Met hem en zijn zaad had de Heere een vast verbond gemaakt, maar in Hem, die in de hoogste volkomenheid de Gezalfde Gods kon heten. Daarom weet David, dat hij niet kan omkomen, en is hij er van verzekerd, dat de Heere eindelijk zijn gebed zal horen.

11. Want zijne gezindheid en aan die, welke hem in zijne verbanning vergezeld hebben, is deze: een dag in Uwe voorhoven is beter dan duizend elders, al ware het ook dat deze wereld al hare vreugde en al haar genot aanbracht. Ik koos, wat mijn, des zangers, persoon aangaat, overeenkomstig mijne roeping (1 Kronieken 9: 17 vv.; 26: 1 vv.),liever aan den dorpel in het huis mijns Gods te wezen 1), dan lang te wonen2), als iemand, die daar te huis behoort, in de tenten 3) der goddeloosheid4), ondanks al hare pracht en heerlijkheid (Psalm 4: 8). Daarom twijfelde ik geen ogenblik, of ik mij te Jeruzalem bij Absalom zou voegen (2 Samuel 16: 15 ), of dat ik met David in ballingschap en ellende zou gaan (2 Samuel 17: 27 vv.).

1) Wanneer Hengstenberg hierbij voegt: "evenals Lazarus aan de deur van den rijke, wil ik liever met de verachtelijkste plaats in het huis Gods, met de meest verwijderde betrekking tot Hem en Zijne genade tevreden zijn, wanneer dit anders niet kan zijn, wanneer God mij met gene betere plaats, geen naderen toegang verwaardigt" dan is dat niet zozeer uitlegging en verklaring van de eigenlijke bedoeling des zangers, maar een uitbreiden der gedachte..

David spreekt  het  hier uit, dat  hij liever een gemene Leviet  is, die de nederige post  van deurwachter waarneemt, dan in de tenten der goddeloosheid allerlei zondig genot na te jagen. Kennelijk doelt hij op het leven van Absalom in die dagen, die het leven der goddeloosheid botvierde. Zijne ziele hijgde naar het aanschouwen van de zaligheid van ‘s Heren dienst.

2) Het woord van den grondtekst betekent volgens het Arabisch een rondgaan, en het daarvan afgeleide woord verkrijgt daardoor de betekenis van tijd, eeuw, mensen leeftijd, geslacht; het is dus zeer juist, dat niet alleen "wonen" maar "lang wonen" een voortdurend en blijvend wonen is over gezet..

3) Men kan naar den zin ook daarvoor zetten: "paleizen", want, gelijk Venema opmerkt, niet allerlei tenten, die maar voorkomen, zijn hier bedoeld, maar de rijke, de schitterende, met alle gemak  en  aangenaamheid  voorziene.  De  dichter  heeft  niet  zonder  reden  de  uitdrukking tenten" gekozen, omdat het huis Gods toen ook nog maar ene tent, geen stenen tempel was..

4) De keuze, die hier wordt uitgebracht, is de vrucht van een levensboom, die door God zelf in het binnenste van den zanger geplant is: zij is de vrucht van een nieuw hart. Ieder onzer, die zo  in oprechtheid spreken kan, is van een reiziger  naar de stad des verderfs tot  een bedevaartganger  naar  den  tempel  der  eeuwige  heerlijkheid  geworden.  Alleen  de  treurige keuze: "Eén dag in de tenten der wereldvreugde" staat buiten wedergeboorte geschreven op den bodem van ‘t hart van elk mens. Die keuze heeft de Boze, aan wie de mens eenmaal gehoor gaf en nog blijft geven, er met grote letteren diep in gegraveerd. Alleen de adem des Almachtigen  kan  er  die  letters  uitwissen;  alleen  Zijne  alvermogende  graveernaald  kan  er andere voor in de plaats stellen.

12. Want God, de HEERE, is ene Zon en Schild 1); de HEERE zal genade en eer geven, daar Hij in liefde Zich den Zijnen mededelende, hen met geluk en welvaart verzorgt; Hij zal het goede niet onthouden degenen, die in oprechtheid wandelen 2), die werkelijk Hem vrezen (Psalm 23: 1).

1) De vergelijking met de zon heeft zijn oorzaak hierin, dat evenals de zon door haar licht leven schept, koestert en verheugt, zo ook de gelovigen door het helder aangezicht Gods, als tot nieuw leven gewekt worden, ja, niet anders leven en ademen, tenzij in zoverre God hen bestraalt. Onder den naam van schild verstaat de profeet, ons heil, hetwelk overigens aan ontelbare gevaren zou bloot gesteld zijn, Met zijne verdediging te bedekken, dewijl het niet genoeg zou zijn, dat de Geest Gods ons levend maakt, indien niet onder zo vele onheilen Hij ook Zijne kracht om te beschermen ons schonk..

Evenals de natuurlijke zon het licht, het leven en de vreugde van alle natuurlijke dingen is, zo is God ook van allen, die in Zijn huis wonen, het licht, het heil en hun levenskracht. De Heere nu is niet alleen ene zon, maar ook een schild, ene bescherming, die lichaam en ziel gelijk een schild omgeeft, zodat geen moordende pijl van den duivel of van enig mens ons kan treffen en dodelijk wonden..

2) Die tot de Zijnen spreekt (Psalm 81: 11): doe uwen mond open en Ik zal hem vervullen," die is voor allen, die oprecht Zijnen weg verkiezen, een bereidwillig, mild, goedertieren God, die het zegenen niet kan nalaten..

Indien wij niet kunnen gaan naar het huis des Heren, kunnen wij toch gaan door het geloof tot den Heere des huizes; in Hem zullen wij gelukkig en mogen wij gerust zijn. Laat ons dan dat waar geluk zoeken en verlangen om vruchten te dragen onder den gezegenden invloed van de Zon der gerechtigheid, en veilig en gelukkig te zijn onder de bescherming van het schild der zaligheid. Laat ons ons beijveren oprecht te wandelen in Zijne wegen, te vertrouwen op Zijne genade, dankbaar aan te nemen, wat Hij geeft en onderworpen te zijn, als Hij onthoudt of ontneemt; want wij kunnen zeker zijn, dat Hij ziet, dat het kwaad voor ons zou zijn, anders zouden wij niet zonder dat zijn..

12. Want God, de HEERE, is ene Zon en Schild 1); de HEERE zal genade en eer geven, daar Hij in liefde Zich den Zijnen mededelende, hen met geluk en welvaart verzorgt; Hij zal het goede niet onthouden degenen, die in oprechtheid wandelen 2), die werkelijk Hem vrezen (Psalm 23: 1).

1) De vergelijking met de zon heeft zijn oorzaak hierin, dat evenals de zon door haar licht leven schept, koestert en verheugt, zo ook de gelovigen door het helder aangezicht Gods, als tot nieuw leven gewekt worden, ja, niet anders leven en ademen, tenzij in zoverre God hen bestraalt. Onder den naam van schild verstaat de profeet, ons heil, hetwelk overigens aan ontelbare gevaren zou bloot gesteld zijn, Met zijne verdediging te bedekken, dewijl het niet genoeg zou zijn, dat de Geest Gods ons levend maakt, indien niet onder zo vele onheilen Hij ook Zijne kracht om te beschermen ons schonk..

Evenals de natuurlijke zon het licht, het leven en de vreugde van alle natuurlijke dingen is, zo is God ook van allen, die in Zijn huis wonen, het licht, het heil en hun levenskracht. De Heere nu is niet alleen ene zon, maar ook een schild, ene bescherming, die lichaam en ziel gelijk een schild omgeeft, zodat geen moordende pijl van den duivel of van enig mens ons kan treffen en dodelijk wonden..

2) Die tot de Zijnen spreekt (Psalm 81: 11): doe uwen mond open en Ik zal hem vervullen," die is voor allen, die oprecht Zijnen weg verkiezen, een bereidwillig, mild, goedertieren God, die het zegenen niet kan nalaten..

Indien wij niet kunnen gaan naar het huis des Heren, kunnen wij toch gaan door het geloof tot den Heere des huizes; in Hem zullen wij gelukkig en mogen wij gerust zijn. Laat ons dan dat waar geluk zoeken en verlangen om vruchten te dragen onder den gezegenden invloed van de Zon der gerechtigheid, en veilig en gelukkig te zijn onder de bescherming van het schild der zaligheid. Laat ons ons beijveren oprecht te wandelen in Zijne wegen, te vertrouwen op Zijne genade, dankbaar aan te nemen, wat Hij geeft en onderworpen te zijn, als Hij onthoudt of ontneemt; want wij kunnen zeker zijn, dat Hij ziet, dat het kwaad voor ons zou zijn, anders zouden wij niet zonder dat zijn..

13.

IV. Vs. 13. De Psalm, al het  vorige in een enkel woord samenvattende, eindigt  met  ene lofverheffing; hij heeft beide betuigd; hoe zou het aan ene ziel wel kunnen zijn, waar God en Zijne vertroosting niet is, en hoe zou ene ziel het kwalijk kunnen hebben, waar God met zijne vertroostingen is? Nu eindigt de zanger met in stilte te wachten, "evenals ene heliotropium zonnewende) naar de Zon der zonnen gekeerd."

13. HEERE der heirscharen! welgelukzalig is de mens, die op U vertrouwt a), die met zijn hart niet aan de wereld; maar aan U hangt, zich aan U en aan Uwe leiding geheel overgeeft, en door U alleen zoekt zalig te worden.

a) Psalm 2: 12; 34: 9; 40: 5; 118: 8 vv.; 146: 5.

Deze  Psalm  is  van  veel  gewicht,  om  het  inwendige  leven  van  de  gelovigen  des  Ouden Testaments  te  leren  kennen,  hun  smart  over  het  gemis  der  gemeenschap  met  God,  hun gehechtheid aan de door God gegevene genademiddelen, maar ook hun hoop en hun troost, wanneer zij (nooit zonder hun schuld) deze moesten missen, hun vertrouwen op voortdurende vernieuwing van hun leven en van hun kracht.. (vgl. Psalm 41: 14 ).

Er moest gekozen worden tussen de voorhoven des Heren en de tenten der goddelozen. Den dag des Heren met de verheerlijking van Zijn naam in de vergadering der oprechten aan te vangen, en hem verder gedachteloos toe te wijden aan den dienst van ijdelheid en hovaardij, hem door te brengen in samenkomsten en verstrooiingen, die, zo ze ook nog aan vele goeden verdraaglijk voorkomen, zeker voor alle lichtzinnigen ene grote aantrekkelijkheid bezitten, wat  is  het  anders  dan  den  zegen,  dien  men  mocht  hebben  weggedragen,  moedwillig verwoesten en Hem bespotten, die dien zegen schonk? Maar de voldoening van de behoefte des  harten  enkel  van  den  dag  des  Heren  en  van  de  openbare  godsdienstoefeningen  te verwachten, en deze tegemoet te gaan en te achtervolgen met een leven zonder openbare ergernis  in  iemands  ogen,  maar  ook  zonder  huiselijke  godsvrucht,  zonder  gebed  in  de eenzaamheid,  heilig  stilstaan,  doorgaande waakzaamheid,  is alsmede een roekeloos spelen met een voorrecht, tot welks genot men dan niet geschikt  kan zijn en welks vrucht men

verijdelt.  Ach  hoevelen  zullen  in  het  heiligdom  daarboven  gemist  worden,  die  in  dezen aardsen voorhof niet geheel zonder aandoening medegezongen hebben: "Hoe lieflijk, hoe vol heilgenot enz" Zondags-Christenen zijn gene Christenen voor de zalige eeuwigheid. Dat zijn slechts zij, die het door ootmoedig geloof en ene onberouwelijke keuze voor geheel hun leven geworden en geweest zijn. Daartoe helpe ons God door Zijn Woord en Geest en door alle genademiddelen..

PSALM 85.

GEBED OM GODS HULP EN WELVAART VAN ALLE STANDEN.

1. Een Psalm (Psalm 3: 1) voor den opperzangmeester (Psalm 4: 1), onder de kinderen van Korach, evenals Psalm 42-49 en 84 eerst uit den tijd na de ballingschap (Ezra 6: 22 ).

In Psalm 84: 12 werd het geloofsvertrouwen uitgesproken, dat de Heere het den vromen aan geen goed zou laten ontbreken; hier in Psalm 85: 13 verheft zich het volk van God tot de dringende bede, dat de Heere alle goeds geve. Tot zulk ene bede wordt het gedrongen door den nood van den tijd, als de betoning van Goddelijke genade, die met het terugkeren uit de Babylonische ballingschap begonnen is, tot stilstand is gekomen en op het eerste goede begin ene  treurige  voortzetting  gevolgd  is.  Kunnen  wij  ook  de  toestanden  in  het  heilige  land gedurende  de  58  jarige  tijdruimte,  van  515-457  v.Chr.  niet  nader  kenschetsen,  daar  ons berichten  daaromtrent  ontbreken,  zo  zien  wij  toch  in  onzen  Psalm  zelven  een  schoon gedenkteken voor den tijd van weer ontwakend geloofsvertrouwen na grote verslagenheid; men vermoedde, hoewel men zich ook daarvan misschien niet duidelijk bewust was, dat nu de 70 jaarweken in Dan. 9: 24 vv. den termijn van hun begin zouden bereikt hebben..

2.

I. Vs. 2-8. In het geval van eigen onwaardigheid en schuld, erkent Gods volk het voor loutere genade, dat de Heere de ballingschap heeft doen eindigen, en het in het land der vaderen heeft teruggebracht. In den nood, die nog in dezen tijd op hen drukt, kan het niet anders dan een overblijfsel  van  den  Goddelijken  toorn  zien;  het  mag  echter  ook  tot  Gods  genade  zijne toevlucht nemen, en om gehele wegneming van de ellende den Heere aanroepen.

2. Gij zijt Uwen lande gunstig geweest, HEERE! dat  Gij het hart van den koning Cyrus bewogen hebt, dat hij aan Uw volk zou toestaan weer daarin te wonen en den tempel te herbouwen (Ezra 1: 1 vv.).De gevangenis van het nageslacht van Jakob hebt Gij gewend, zodat zij weer uit het land hunner ballingschap mogen terugkeren.

3. Onze voorvaderen hadden door hun zonden dat ontzettende oordeel verdiend, maar Gij zijt genadig geweest. De misdaad Uws volks, waardoor zij de ballingschap teweegbrachten, hebt Gij weggenomen; Gij hebt al hun zonden bedekt, zodat nu de tijd der straffen geëindigd is. Sela. (Pauze, opdat de muziek het hier late gevoelen, welk ene weldaad aan het volk daardoor geschied is (Psalm 32: 1 vv.).

4. Gij hebt weggenomen al Uwe verbolgenheid; Gij hebt U gewend van de hittigheid Uws toorns, zodat in de plaats daarvan de vriendelijkheid en hulpvaardigheid der genade kwam.

De gunst van God is de fontein van geluk voor volken, zowel als voor bijzondere personen. Wanneer God de zonde vergeeft, bedekt  Hij ze, en wanneer Hij de zonde van Zijn volk bedekt, bedekt Hij ze volkomen..

5. Breng ons weer, o God onzes heils! uit den toestand  van lijden, waarin wij op nieuw gekomen zijn, en doe te niet Uwe toornigheidover ons 1), die in zulk een lijden zich op nieuw aan ons doet gevoelen.

1) De bede, breng ons weer, o God onzes heils, bewijst, dat gans Juda en Israël nog niet is wedergekeerd, en dat de wedergekeerden nog verre zijn van in bloeienden staat te verkeren. Nog is ‘s Heren toorn niet ganselijk over hen opgeheven, ook als de Heere zich gewend heeft naar vs. 3 van al Zijne verbolgenheid van Zijn vollen toorn over hen. Van hier ook de vragen: zult Gij eeuwiglijk tegen ons toornen? zult Gij ons niet weer levend maken, dat is, oprichten, herstellen en voor uw aangezicht als Uw volk en eigendom doen gelukkig zijn.

Dit zijn geen vragen van twijfel of ongeloof, maar het zijn beden van vertrouwend verlangen, om het harte Gods tot ontferming te bewegen. Daarom bidt hij ook: toon, bewijs ons Uwe Goedheid..

6. Zult Gij eeuwiglijk tegen ons toornen, zal er geen einde komen aan de betoningen van Uwen toorn, daar die anders toch slechts een ogenblik duurt (Psalm 30: 6)? Zult Gij Uwen toorn uitstrekken van geslacht tot geslacht, zodat die ieder ogenblik weer uitbreekt, wanneer er ook een korte tijd van genade moge geweest zijn?

7. Zult Gij ons niet weer levend maken a) en tot een nieuw leven laten komen, ook van de tegenwoordige nederlaag, opdat Uw volk zich in U als in den God zijn heils verblijde?

a) Psalm 71: 20.

8. Toon ons Uwe goedertierenheid, o HEERE! en geef ons Uw heil, help ons uit onze ellende.

Wij kunnen hier veel leren, vooreerst de bijzondere kunst van Gods volk, om den Heere aan Zijne vorige daden, aan Zijne oude, onvervalste liefde en trouw te herinneren, gelijk die uit Zijnen naam en Zijne werken tegenschittert; vervolgens het geestelijk-gezonde oog, om onder alle goddelijke weldaden deze voor de grootste te houden, dat Hij de zonde vergeeft en de misdaad  van  Zijn  volk  bedekt;  eindelijk  den  diepen  ernst  van  het  buigen  onder  het tegenwoordige uurtje van den toorn, waarbij men Gods gericht in het geloof rechtvaardigt en billijkt, en toch blijft bidden, totdat men het hart van den God der genade gevonden heeft..

9.

II. Vs. 9-14. Op het gebed volgt nu het opmerken op Gods antwoord, en de zanger spreekt het uit, welk een antwoord hij wenst om zijns volks wil, opdat dit niet ongeduldig worde en geheel verschrikke, namelijk ene Goddelijke toezegging van vrede. Hij is ook in den geest verzekerd,  dat  de  tijd  der  Goddelijke  hulp  voor  degenen,  die  Hem  vrezen,  nabij  is,  en beschrijft nu de gezegende vrucht dezer hulp, in aansluiting aan plaatsen van Jesaja (Jes. 32: 16 vv.; 45: 8), in ene zo lieflijke en verhevene rede, dat hij een beeld ontvouwt  van den gezegenden tijd van den Messias, alsof hij reeds midden daarin stond

9. Ik zal horen, wat God, de HEERE, ter gebed, dat ik in den naam mijns volks gedaan heb, spreken zal 1). Ik zal luisteren naar de stem van God, want die zal zeker gehoord worden; Hij zal tot Zijn volk, gelijk Hij in Leviticus 26: 6 beloofd heeft, en tot Zijne gunstgenoten, die begonnen zijn in Zijne inzettingen te wandelen en Zijne geboden te bewaren (Leviticus 26: 3),  van  vrede  spreken,  het  hart  verkwikken  door  woorden  van  liefde  en  door  blijde toezeggingen; maar dat zij niet weer tot dwaasheid keren 2), dat zij niet weer op de oude wegen van verkeerdheid en zonde zich begeven.

1)  De  Heere  God  spreekt  op  tweeërlei wijze  tot  Zijn  volk.  Hij antwoordt  hen  door  de verborgen werking des Geestes innerlijk in de ziele, als Hij de belofte doet vasthouden, en hen Zijn welbehagen ontdekt. Maar de Heere antwoordt ook door daden, door uitredding op het gebed, hetzij ten opzichte van den enkelen persoon, hetzij ten opzichte van Kerk en volk-

2) Tot dwaasheid keren is weer de oude wegen der zonde bewandelen. De Heere redt Zijn volk uit, opdat zij Hem vrezen en opdat hij de ere van Zijn Naam ontvange.

10. Zeker, wanneer wij waken, dat wij niet tot dezelfde dwaasheid terugkeren, zo zal Hij ons helpen; Zijn heil is nabij degenen, die Hem vrezen 1), en zulk een toestand van zegen zal zeker spoedig komen, opdat in ons land eer wone 2), de uit ons land sedert lang verdwenen heerlijkheid, die bloeiende, godsdienstige en staatkundige toestand van voorheen wederkere.

1) Ieder is overtuigd, dat de zegen van niemand komen kan dan van God. Doch hoe kan men nu den zegen van God verwachten, indien men Hem niet vreest, niet eert, niet dient. maar Zijn woord en wet veracht, of althans minacht? Weet men dan niet dat God gezegd heeft: Die Mij eert, dien zal Ik eren, maar die Mij versmaden zullen licht geacht worden?.

2) De dichter heeft hier niet alleen het oog op staatkundige maar ook op godsdienstige en geestelijke ere. De ere die komt als groot en klein, Overheid en volk, wandelt in de rechten en inzettingen des Heren.

12.  De  waarheid  zal  uit  de  aarde  spruiten,  voor  zover  het  Evangelie,  door  het  geloof aangenomen, vruchten draagt, en gerechtigheid zal van den hemel neerzien, niet ten straffen maar, nu voldaan, om te zegenen.

13. Ook zal de HEERE door vervulling der belofte in Leviticus 26: 4), het goede geven, alles wat begeerlijk is,en a) ons land zal zijne vrucht geven, Kanaän zal weer wezen het land, dat van melk en honing vloeit.

a) Psalm 67: 7.

14.  De  gerechtigheid  zal,  ondanks  allen  tegenstand  (Psalm 73:  1)  voor  Zijn,  des  Heren, aangezicht henengaan, en Hij zal ze zetten op den weg Zijner voetstappen.

Het Engelse Bijbelwerk omschrijft de gedachten van vs. 10-14 op de volgende wijze. 10. "Hij zal zo verre zijn van hen, die Hem vrezen, te beschadigen, dat ik met vertrouwen verwacht, dat de tijd nadert, waarin Hij zal voleinden, hetgeen Hij voor ons begonnen heeft, zo met den tempel te herbouwen (Ezra 5: 2, 8; 6: 7, 8), als met ons land te herstellen tot den ouden luister en  de  vorige  waardigheid.  11.  Want  mij  dunkt,  ik  zie  de  goedheid  en  getrouwheid,  de gerechtigheid en de eendracht, die de voornaamste heerlijkheid van een koninkrijk uitmaken, te zamen komen als oude vrienden, die lang gescheiden geweest zijn en elkaar omhelzen. 12. En gelijk de waarheid, eerlijkheid en alle andere deugden onder ons groeien en bloeien, gelijk de bloemen en kruiden in de lente, na een langen winter, zo zal God Zijne beloften jegens ons getrouw vervullen en met Zijne gunstige Voorzienigheid over ons waken. 13. Ja, de Heere zal ons goed doen boven onze verwachting, en onze vruchtbaarheid in goede werken zegenen met   zulk   ene   ruime   vermenigvuldiging   van  de   vruchten  der   aarde,   dat   daaruit   de milddadigheid des hemels jegens ons zal blijken. 14. Hij zal ons regeren met gerechtigheid en weldadigheid, Zijne getrouwe beloften altoos voor  ogen hebbende; van dien regel zal Hij nooit afwijken, maar volgens dien voortgaan, al de bestendige handelwijze, die hij in Zijne bedelingen wil houden.

Reeds de Joodse uitleggers hebben de hier voor ons liggende plaats van de nabijzijnde hulp des Heeren en de gelukkige toestanden in het land verklaard van den Messiaansen zegen. En inderdaad ligt ook in den naam Jezus het woord "Zijne hulp" verborgen. In Hem hebben wij onze oude eer en heerlijkheid, daar wij naar Gods beeld geschapen waren, weer verkregen, en de heerlijkheid van den onzichtbaren God heeft in Hem op onze aarde gewoond (Joh. 1: 14); in het door Hem volbrachte verlossingswerk ontmoeten genade en waarheid elkaar (Joh. 1: 17),  en  gerechtigheid  en  vrede  kussen  elkaar,  daar  het  onveranderlijke  van  Goddelijke bedreiging  en  gerechtigheid,  met  de  ontferming  en  den  vrede  hun  verzoening  gevonden hebben. zoals dan ook de roeping der Joden tot dit heil om den wille der waarheid Gods geschied is, maar die der heidenen om der barmhartigheid wil (Rom. 11: 8 vv.); zo wordt in Zijne  menswording  en  geboorte  ook  de  plaats  Jes.  45:  8  vervuld;  in  Zijnen  voorloper Johannes gaat de gerechtigheid voor Gods aangezicht en in Zijne ware discipelen volgt zij Hem na (Efeziers 5: 1). Hebben wij nu recht gezien, wanneer wij de vervaardiging van den Psalm in het jaar 457 v.Chr. gesteld hebben, zo was toen Gods hulp ook werkelijk nabij, want in dit jaar begint de tijdrekening in Dan. 9: 25, zodat 7x (7+62) = 483 jaren later, d.i. 26 na Chr. het aangename jaar des Heren met het optreden van Johannes den Doper begint (vgl. 1 Makk. 6: 54 ) 1 Cor. 1: 30. Efeziers 2: 14..

Aarde en hemel verenigen zich hier om de zegeningen Gods over ons uit te storten. Hoe heerlijk  gaan deze beide  ook  in de natuur  te zamen! De hemel geeft  dauw en regen en zonneschijn, en uit  de aarde komt  het  geplante te voorschijn in groente  en  vruchten. Zij beantwoorden elkaar. In het geestelijke is dit eveneens het geval. Uit den hemel moet komen, wat uit ons in vruchten van bekering zal voortspruiten..

De Goddelijke rechtvaardigheid is nu voldaan door de grote verzoening. Alzo is Christus, de weg, de waarheid en het leven uit de aarde voortgekomen, toen Hij onze natuur aannam en gerechtigheid zag met welbehagen en voldaan neer. Om Zijnentwil zijn alle goede dingen, voornamelijk Zijn Heilige Geest gegeven aan degenen, die naar Hem vragen, en door Zijnen invloed  worden  gelovigen  gesterkt  tot  ere  van  God.  Door  Christus  worden  alle  dingen verkregen, die tot het leven en de godzaligheid behoren. De zondaar, die vergeving ontving wordt  vruchtbaar  in goede werken,  en door  te  zien  op  en te vertrouwen op  des Heren gerechtigheid, wordt zijn voet gezet in ‘s Heren voetstappen. Christus brengt als Middelaar hemel en aarde weer te zamen, welke door de zonde gescheiden waren; door Hem ontspruit gerechtigheid aan de aarde, die God in het binnenste eist, en dan ziet gerechtigheid weer van den hemel; want  God is rechtvaardig en rechtvaardigt  ieder,  die gelooft  in Jezus.  In het koninkrijk van den Messias zullen deze genade giften bloeien en heersen. Die redding make invloed op onze harten, en openbare zich in ons leven.  Die roem wone in ons land. Dat waarheid, goedertierenheid en reinheid onder ons toenemen. Rechtvaardigheid is een veilige gids beide tot het ontmoeten van God en tot het volgen van Hem..

Veel wat de dichter hier verwacht  is vervuld. Door Ezra en Nehemia is er zeer veel toe bijgedragen tot de hervorming van Kerk en Staat, maar laten wij niet vergeten, dat de man Gods, die hier spreekt, ook tevens profeet is, die verder ziet, dan tot den tijd, waarin hij leeft. De dichter ziet hierop de komst van het koninkrijk van Christus en heeft het oog niet op een voorbijgaanden heilstaat, maar op de eeuwige triomf van het Koninkrijk der gerechtigheid.

PSALM 86.

VERSCHILLENDE GEBEDEN VAN DAVID.

1. Een gebed van David, waarin de man Gods doet zien, op welk een wijze hij in bange tijden zijn ziele placht uit te storten voor zijn God.

Het moest David zeer ter harte gaan, wanneer hij met woorden getroost werd, die hij vroeger tot  zijne  eigene  ziel gesproken  had  in  tijden  van  nood,  die  de  Heere  reeds  heerlijk  had afgewend, of waarmee hij anderen getroost had..

Deze Psalm heeft met den vorigen vooral in vs. 16 een punt van aanraking, waar de bede om Gods genade en hulp uit den mond van een bijzonder persoon, even als daar uit den mond der gemeente vernomen wordt.

I.  Vs  1-5.  Uit  diepe  ellende,  waarin  hij  zich  bevindt,  ontbloot  van  alle  menselijke hulpmiddelen tegen de gevaren, die zijn leven bedreigen, roept David tot den Heere, Zijnen God, om en bewaring, om genade en troost, en drukt ter verhoring zijner bede, den enen pijl na den andere op het harte van God af, daar hij in de eerste plaats den nood zelven, waarin hij is voor zich laat spreken; vervolgens de betrekking, waarin hij als Zijn heilige en een van Zijne knechten tot Hem staat, op den voorgrond plaatst, en Hem wijst op Zijn eigen Goddelijk Wezen, dat vol goedheid en genade is jegens allen, die Hem aanroepen.

HEERE! neig Uw oor (Psalm 17: 6), verhoor mij (Psalm 55: 3), want ik ben ellendig en nooddruftig  (Psalm 40:  18),  en  over  de  ellendigen  en  armen  ontfermt  Gij U  zo  gaarne, wanneer zij in de rechte verhouding tot U staan (Psalm 12: 6),

2. Bewaar mijne ziel voor degenen, die mij naar het leven staan (vs. 14), want ik ben Uw gunstgenoot 1) dien Gij tot Uwen hoogsten dienaar in Uw rijk, tot koning over Uw volk (Psalm 4: 4; 16: 10) geroepen  hebt. O Gij, mijn God!, die mijn God zijt  van wege Uw verbond en mijne verkiezing, verlos Uwen knecht, die op U betrouwt.

Het eerste gedeelte van vs. 2 heeft overeenkomst met Psalm 119: 94. "Ik ben Uwe, behoud mij." De Christen voegt in deze uitdrukking zijne betrekking in en op Christus, als zijnde een lid van Christus lichaam en een deelgenoot van de giften, welke hij heeft ontvangen door den Geest der heiligmaking..

Of "heilig" d.i. geheiligd door Uwe genade en oprecht tot Uwen dienst gewijd. Luther merkt in zijne kanttekening op, dat het ook per antiphrasim (zodat het tegendeel van de bedoeling zou gezegd zijn) kan betekenen: "veroordeeld". Dan zou de zin zijn: Bewaar mijne ziel; want ik ben in den ban gedaan, voor vogelvrij verklaard, zodat wie mij doodt, meent U enen dienst daarmee  te  bewijzen.  Deze  opvatting  is  meer  ene  geestvolle  gedachte  dan  spraakkunstig gerechtvaardigd..

De hoop op verhoring van onze gebeden tot God om hulp mag steunen deels op onze ellende en onze hulpeloosheid (Psalm 35: 10; 37: 14; 40: 18; 74: 21 op onze verbondsbetrekking met God..

Ofschoon God in den algemenen zin des woords de God van alle mensen is en alle mensen overvloedig in Zijne gunst  mogen delen, zo  geeft  deze uitdrukking in Bijbeltaal altijd  de betrekking der vrijmachtige genade en des geloofs in den Heere Jezus Christus door den H. Geest te kennen, welk een en ander niet anders dan in den weg der begenadiging geleerd en gekend wordt..

3. Zijt mij genadig, HEERE! en wend uit vaderlijk medelijden mijne ellende van mij af, want ik roep tot U den gansen dag, zonder ophouden (Psalm 7: 12; 25: 5).

De mens mag zijne ellende wel aan God klagen, nog beter is het. Hem zijn onvermogen te belijden, het beste doet hij, op Gods ontferming te vertrouwen en de machtige betoning Zijner goedheid af te smeken..

4.  Verheug  de  ziele  Uws  knechts  door  inwendige  vertroosting  en  verzekering  van  Uwe genade: want tot U, Heere! verhef ik mijne ziel in den gebede.

Deze laatste woorden zijn te denken als voorzien van aanhalingstekens, daar zij het begin van Psalm 25 uitmaken..

5. Zulk een verlangen naar U kunt Gij niet onvoldaan laten; want Gij, HEERE! zijt goed 1), daar Gij de Liefde zelf zijt (1 Joh. 4: 8) en gaarne vergevende (Exodus 34: 6 vv.),en van grote goedertierenheid allen, die U aanroepen (Psalm 145: 18).

1) Met verwijzing naar de natuur Gods, bevestigt hij zijne gehele hogere kennis, dewijl de ellendigen te vergeefs tot God de toevlucht zonden nemen en met hun gebeden ten hemel opklimmen, indien zij er niet van overtuigd waren. dat  Hij is de getrouwe vergelder voor allen, die Hem aanroepen. Hierop nu steunt David, dat God goedertieren is en ver. gevend, zodat aan de grootheid van Zijne goedertierenheid niemand behoeft te twijfelen, die om Zijne hulp smeekt..

Hiermede is de laatste en sterkste grond uitgesproken,  waarom wij op verhoring van ons gebed bij God mogen rekenen; -Zijne goedheid en genade laat het Hem niet toe, dat Hij de armen en ellendigen aan de poort  des hemels  zou  kunnen laten kloppen en Hij niet  zou kunnen open doen. "Bidt en u zal gegeven worden, enz." (MATTHEUS. 7: 7), dat is niet ene belofte, die op enige verdienste van den biddende berust, maar het is ene van die beloften des Heren die Hij uit genade en louter goedheid gegeven heeft, en uit genade en louter goedheid ook zal houden.

Gods kinderen hebben in dezen Psalm een treffend voorbeeld, hoe zij hun gebeden hebben in te richten. Hun nood en ellende behoeft hen zo weinig af te schrikken, om met vrijmoedigheid en vertrouwen tot God te roepen, dat zij er veeleer den Heere op wijzen mogen, omdat Hij beloofd heeft, Zich op het gebed des armen en nooddruftigen te ontfermen. Zij mogen God aan Zijn woord houden en vinden enen sterken aandrang in hun betrekking tot den Heere. Het geeft ongemene vrijmoedigheid in het gebed, wanneer wij mogen getuigen, uw gunstgenoot, uw  knecht.  De  Heere  wil aan  die  betrekking,  die  Zijne  vrije  liefde  op  ons  nam,  gaarne herinnerd zijn, en zijne grote goedertierenheid in Christus neemt er een welgevallen in, zijn volk en gunstgenoten te gedenken..

6.

II. Vs. 6-13. Terwijl David wederom op den Heere met zijne gebeden aanloopt betuigt hij wederom, waarom hij zich met  zulk een vertrouwen tot  Hem wendt.  Het  is de enige en onvergelijkelijke  macht  en heerlijkheid van dezen God, om welke Hem ook nog eens de Heidenen zullen eren, die Hij gemaakt heeft, hoewel zij niets meer van Hem weten. Hoe zou dan hij, wie de ogen daarvoor zijn opengegaan, door de grote en wonderbare redding uit den diepsten nood bijzonder in den tijd der vervolging door Saul, niet reeds nu den naam van zijnen God met lofgezang verheffen, en zich met een recht dankbaar en in den Heere vrolijk geworden hart, ook voor ‘t vervolg op zijne hulp verlaten.

6. HEERE! neem mijn gebed ter oren, en merk op de stem mijner smekingen (Psalm 5: 3; 130: 2; 140: 7).

7. In den dag der benauwdheid, terwijl ik in groten angst en vreze ben, roep ik U aan en zal ik U aanroepen, want hierop vertrouw ik volkomen, Gij verhoort mij (Psalm 50: 15).

8. Onder de goden (Exodus 15: 11. Psalm 71: 19; 89: 9), de gewaande goden der heidenen, is niemand U gelijk, Heere! en er zijn gene werken gelijk Uwe werken (Deuteronomium 3: 24. Psalm 136: 4), tot wie anders dan tot U zou ik dan mijne toevlucht nemen?

9. Al de Heidenen, Heere, die Gij gemaakt hebt, wier Schepper en Heere Gij zijt, hoewel zij U daarvoor nog niet erkennen, zullen eenmaal komen, en, nadat de hamer Uwer grootheid de rots van hun hart verbrijzeld heeft (Openbaring  15: 4), zullen zij zich voor Uw aanschijn neerbuigen en Uwen naam eren.

10. Want Gij zijt groot en doet wonderwerken; Gij alleen zijt God (Psalm 22: 28 vv.).

De Heidenen zijn wel niet het volk der belofte; zij staan wel niet in het verbond Gods gelijk Israël, maar toch zijn zij door God gemaakt; dat geeft hun het recht, het vertrouwen, de hoop, welke alle werken Zijner handen mogen hebben op hunnen Schepper, en welke in de plaatsen Psalm 145: 9, 104: 3. Jes. 64: 8 ligt uitgesproken. Zo zijn alle Heidenen als het werk Zijner handen ook in Zijn genadig aandenken, en Hij belooft Zijn heil aan die einden der aarde, omdat Hij in ijver voor Zijnen Vader-naam (Mal. 1: 6) de eer van Zijne aanbidding alleen zoekt. Maar ook in den Heiden zelven. Juist omdat zij door Hem en tot Hem geschapen zijn, ontstaat een diep verborgen dorst naar den levenden God, hun geest, uit God afstammende, zoekt ook onder de diepste vernedering door den afgodendienst zijnen oorsprong weer. Wordt zich nu  eerst  de heiden bewijst  van zijne schepping  door  God,  van de oorzaak van zijn aanzijn, zo is het ook met de afgoden gedaan, want waar blijven zij, wanneer alles het werk van Zijne handen is? Daarom begint ook de grote Apostel der heidenen overal met dat eerste Artikel, dat zij van goddelijk geslacht zijn, zijne prediking, en het zalige doel is, dat al Zijne werken  den  Heere  zullen  prijzen  aan  alle  plaatsen  Zijner  heerschappij.  (Psalm  103:  22. Openbaring 4: 11; 5: 13. Psalm 12: 11)..

11. Reeds menigmaal heeft zich aan mij Uwe grootheid en heerlijkheid geopenbaard, zodat ik slechts de ogen behoef te openen, om ze reeds nu te zien, en daarom bid ik: a) Leer mij, HEERE! Uwen weg: ik zal in Uwe waarheid wandelen (Psalm 27: 1; ), als Uw Heilige Geest mij onderwijst in dien weg; verenig mijn hart, richt al mijne begeerten en krachten tot de vreze Uws naams; leer mij U te dienen met  een ongeveinsd gemoed, dan zal mijn mond vervuld worden tot Uwen lof, den gansen dag met Uwe heerlijkheid (Psalm 71: 8).

a) Psalm 25: 4; 119: 33.

Hoewel in diepen, uitwendigen nood stelt hij toch, gelijk het allen waren bidders betaamt, vóór het: "geef ons heden ons dagelijks brood," de bede: "Uw naam worde geheiligd." Hij belijdt, dat zijn geestelijk oog nog niet volkomen verlicht, dat zijn hart nog niet volkomen naar God gericht is. En terwijl hij alle andere regelen buiten den eeuwigen regel Gods als onwaarheid stempelt, smeekt hij, opdat hij, in toenemende mate de wegen Gods recht mocht leren kennen, daarom dat alle belangen en wensen, door welke menselijke harten gewoonlijk bewogen worden, hem onverschillig mogen worden hij dat ene nodige, Gods naam te vrezen..

De vreze van den naam des Heren is wel reeds in het hart des zangers, maar hij gevoelt, dat hij nog niet geheel in deze vreze is, hij bit dus den Heere, dat Hij zijn hart moge verenigen, om  Zijnen  naam  te  vrezen,  d.i.  het  naar  al  zijne  delen  met  eerbiedvolle  dankbaarheid vervullen, het onderscheid der hete en koude luchtstreken in hem wegnemen..

12. En daarvan is mijn hart dan inderdaad ook vol, van wege de grote dingen, die Gij aan mij gedaan hebt. Heere! mijn God! ik zal U met mijn ganse hart loven, en ik zal Uwen naam eren in eeuwigheid (Psalm 9: 2 vv.).

13. Want Uwe goedertierenheid is groot over mij, en Gij hebt mijne ziel uit  het  onderste (Deuteronomium  32:  22)  des  grafs   (Psalm  30:  4;  56:  14)  uitgerukt.   Gij  hebt   mij doemwaardigen zondaar, eenmaal verlost, en Uw kind gemaakt; Gij hebt mij uit de hel gered en tot een hemelburger gemaakt, daarom vertrouw ik, dat Gij mij ook uit elke aardsen nood zult redden.

14.

III. Vs 14-17. David heeft den nood, die op hem ligt, niet nader genoemd, noch aan zijne bede ene bijzondere opvatting gegeven, maar zich in beide  opzichten slechts aan het  algemene gehouden. Thans, nadat hij toereikend in het vertrouwend wachten op de genadige verhoring zijner bede zich gesterkt heeft, laat hij het ook opmerken, welke de nood is, die hem tot zijn gebed heeft bewogen, en terwijl hij nogmaals (vgl. vs. 15 met vs. 5) op Gods ontferming en Zijne grote goedheid bouwt, en wederom (vgl. Vs 16 met vs. 2) zijne betrekking, in welke hij tot  God  staat,  in  aanmerking  doet  nemen,  wijst  hij ook  het  gevolg  aan,  dat  hij van  de verhoring van zijn gebed mag verwachten.

14. O God! evenals ik ten tijde der vervolging door Saul moest klagen (Psalm 54: 5), zo geven  mij  de  tegenwoordige  omstandigheden  eveneens  reden  tot  dezelfde  klacht,  de hovaardigen staan tegen mij op, en de vergaderingen der tirannen, een rot van geweldadige mensen, zoeken mijne ziel; en, zij Absalom en zijn aanhang, stellen U niet voor hun ogen, anders zouden zij iets dergelijks niet ondernemen.

15. Maar Gij, Heere! a) zijt, gelijk Gij zelf van U betuigd hebt (Exodus 34: 6), een barmhartig en genadig God, lankmoedig en groot van goedertierenheid en waarheid.

a) Numeri 14: 18. Nehemia 9: 17. Psalm 103: 8; 145: 8. Joël 2: 13.

16. Wend U dan volgens deze Uwe zo troostvolle eigenschappen, die den Uwen moeten ten goede komen, tot mij, en zijt mij genadig, geef Uwen knecht Uwe sterkte, en verlos den zoon Uwer dienstmaagd1) (Psalm 116: 16).

1) Den knecht, die hier in uw huis geboren is, een lijfeigene van de geboorte af. Dit wordt in gelijken zin bedoeld als wanneer Paulus van zich verklaart: "God, dien ik  dien van mijne voorouderen af in een rein geweten," en iets dergelijks van Timotheus 2 Tim. 1: 3, 5. Evenals een knecht onder zodanige omstandigheden geheel zijnen heer toebehoorde, zo kon hij ook

onderhoud en bescherming van dezen verwachten, en dit te meer onder een volk, dat steeds voor ogen moest houden, dat zij allen knechten Gods, zijn..

In zonderheid wijst de dichter hier op de verbondsbetrekking. Niet alleen is hij knecht, kind Gods, maar ook is hij geboren uit een moeder, die God vreesde, en aan wie vervuld werd, dat God niet alleen haar God was, maar ook de God van haar zaad. De dichter pleit hier dus op de verbondsbetrekking, die God zelf gesteld had.

17. Doe aan mij een teken ten goede, daar Gij mij op openbare wijze te hulp komt (Psalm 64: 10), opdat het mijne haters zien, en beschaamd worden, wanneer zij het tegenovergestelde van hetgeen zij van mij zeggen (Psalm 3: 3) ervaren, als Gij, HEERE, mij geholpen en mij getroost zult hebben, zodat zij mij niet meer durven aanranden, maar mij voor altijd met vrede laten.

Dat David hier een bijzonder, wonderbaar teken zou verlangen, ligt niet noodzakelijk in de woorden, hij beschouwt integendeel de hulp zelf als een teken (Psalm 71: 7); en wordt niet inderdaad, hoe meer wij ook in alle dagelijkse gebeurtenissen Gods verborgen bestuur zien, des te meer ook alles, wat anderen dagelijkse dingen toeschijnt, tot teken en wonder?.

O doet slechts de ogen open en ziet Gods onderhouding, daar Hij alles draagt met Zijnen almachtigen arm,  wat  Hij geschapen heeft:  ziet  Zijne Voorzienigheid,  daar  Hij alle haren boven op ons hoofd geteld heeft, en zonder Zijnen wil geen musje op de aarde valt; ziet Zijne regering, hoe wonderbaar en onbegrijpelijk Zijne wegen zijn, en toch volbrengt Hij alles zo heerlijk;  ziet  Zijne  bewaring  van  de  Zijnen,  daar  er  duizend  aan  uwe  zijde  vallen  en tienduizend aan uwe rechterhand, maar u kan het niet treffen; zijn dat niet alle tekenen en wonderen? en zou er enig menselijk leven op de aarde zijn, dat deze niet heeft?

PSALM 87.

VAN  DE  CHRISTELIJKE  KERK,  ONDER  DE  VOORAFSCHADUWING  VAN  HET AARDSE JERUZALEM.

1. Een Psalm, een lied (1 Kronieken 25: 31 ) voor de kinderen van Korach (Psalm 42-49, 84 en 85)

De zendings-gedachte in Psalm 86: 9 vv. vervult geheel de ziel van den dichter, het is een profetische Psalm in een stijl, die tot het raadselachtige toe verheven en zinrijk is, waarin ook de Godsspraken in Jes. 21: 1-22: 14, en hetgeen wij in Jes. 30: 6 en 7 vinden, dat bestemd is tot een openbaar gedenkteken (Vergelijk 2 Koningen 20: 12 Aanm,) geschreven is.

I. Vs. 1-3. De dichter verplaatst ons dadelijk midden in hetgeen zijn gemoed vervult. Het zo even wonderbaar voor de Assyriërs beschermde Jeruzalem, is op nieuwe bewezen te zijn, hetgeen  de  vaste  zichtbare  grond  van  zijn  uitwendigen  toestand  aanwijst,  ene  van  God gestichte, onvergankelijke stad. Zij is de stad Zijner keuze, waarin Hij wil wonen, maar ook de stad Zijner liefde, die Hij beschermt en bewaart als den appel zijner ogen. Deze door God

gestichte, door God verkorene en door God beminde stad, heeft nog ene heerlijke toekomst naar de zekerste belofte.

Zijn grondslag is op de bergen der heiligheid; Jeruzalem is gelegen op ene hoogte (Jozua 15: 63 ), de Heere heeft het daar gesticht (Jes. 14: 32), en die hoogte tot den zetel Zijner Kerk op aarde gekozen (Psalm 68: 17).

Als men het begin van den Psalm leest of hoort is het alsof een gedeelte en wel het hoofd ontbreekt. Met recht vraagt men, wat onder het vast gegrondveste moet verstaan worden? Men maakt het echter spoedig uit de volgende verzon op, dat Zion, de geliefde stad Gods bedoeld is. Zie hieruit, dat de mannen Gods onder het Oude Verbond hun geliefd Zion steeds in het hart en in de gedachten hadden, hoe dat zo zeer hun levenselement was geworden, dat zij, omdat zij verzonken waren in het beschouwen Zijner heerlijkheid, van de zaak begonnen te spreken, zonder ze te noemen..

2. De HEERE bemint de poorten van Zion, door welke Hij als tot Zijne stad zo gaarne uit- en ingaat (Psalm 132: 14) boven alle woningen van Jakob; dat is nu weer gebleken, want terwijl al het overige land door den vijand verwoest werd, bleven voor hem toch Zions poorten vast gesloten.

Hier is geen sprake van het Jeruzalem, zoals het zich aan het oog voordeed, met zijne straten, muren en paleizen-hoe zou dit bemind kunnen zijn boven alle andere woningen van Jakob? -maar er is gedacht aan datgene, waarin Jeruzalems eeuwige heerlijkheid bestaat, dat dit het middelpunt van den waren God geweest is. Is namelijk de hoofdstad van het land, waar zijn koning woont het, oog en de kroon des lands, dan is nog veel meer Jeruzalem, waar als in het heiligdom van geheel Israël de Heere woont en alleen wordt aangebeden, het oog en de kroon des lands..

3. Zeer heerlijke dingen worden van u gesproken; gedurig wordt er onder de ongelovigen ene nieuwe mare verspreid van de heerlijkheden des rijks, die hen moeten uitlokken zich aan u aan te sluiten en in u hun heil te zoeken, o stad Gods (Psalm 46: 5; 48: 2)! Sela (Psalm 3: 3 ).

O Jeruzalem, schoon gij in de ogen uwer vijanden verachtelijk zijt, zo vertroost u echter met de grote en heerlijke dingen, aangaande u door de profeten voorzegd, als Jes. 62: 1, 7; 65: 18 vv.; 66: 10 vv. Zach. 1: 16 vv.; 2: 3, 4, 12; 8: 3 vv.; 12: 2 vv.  was  voorzegd, dat  de heerlijkheid van het laatste huis groter zou zijn dan de heerlijkheid van het eerste (Hagg. 2: 9). Alle die plaatsen kan men ook, evenals deze, verstaan van ene geestelijke en Evangelische heerlijkheid,   waarmee   Jeruzalem   zou   begiftigd   worden,   namelijk   door   des   Messias verschijning en door de toevloeiing van alle volken en natiën derwaarts..

De  Kerk  heeft  een  grondslag,  zodat  zij  niet  kan  zinken  of  vallen.  Christus  zelf  is  haar grondslag, welken God heeft gelegd. Heiligheid is de sterkte en de vastheid van de Kerk, niet zozeer, omdat zij gebouwd is op bergen als dat zij gebouwd  is op  heilige bergen, op de beloften van God ter bevestiging van welke Hij gezworen heeft bij Zijne heiligheid, op de heiligmaking des Geestes, welke het geluk van alle heiligen zal bezegelen. Er is veel van Zion

in Gods woord gezegd. Maar veel heerlijker dingen zijn gezegd van de Kerk des Evangelies; zij is het gekochte door Zijn bloed; het is een uitverkoren volk, een heilig volk een koninklijk priesterdom,  en de poorten der  hel zullen niets tegen haar  vermogen.  Laat  ons  ons  niet schamen voor de Kerk van Christus in haar meest geringen toestand, noch voor iets, dat op haar betrekking heeft; want heerlijke dingen zijn van haar gesproken en geen jota of tittel van hetgeen gezegd is zal op de aarde vallen. Het betaamt ons onze zielen en onze verwachtingen op dat fondament te bouwen, waarop God Zijne Kerk gebouwd heeft en de roem van alle Zijne deugden heeft  geopenbaard; een ander fondament  kan niemand leggen, dan hetgeen gelegd is, Jezus Christus. De heerlijke dingen, van Zion door den Geest gesproken, waren alle typisch van Christus gezegd,  van Zijn werk en Zijne zegeningen, van de Kerk onder het Evangelie, zijne voorrechten en leden, van den hemel, zijne heerlijkheid en volzaligheid. (Jes. 33: 20, 21)..

4.

II. Vs. 4-6. De dichter hoort hierop den Heere zelven spreken, en de heerlijke bestemming. die Hij aan de door hem verkorene en geliefde stad had toegedacht, verkondigen: zij zou de geestelijke geboorteplaats van alle  volkeren,  de vrolijke moeder  van alle natiën op  aarde worden; van Egypte in het zuiden, en Babel in het noorden, wordt duidelijk gesproken: op de Filistijnen, Tyriërs en Ethiopiërs wijst de Heere als met Zijn vinger; men in ‘t algemeen eens van Zion zien, dat de volheid der heidenen ingaat en het ene volk na het andere toetreedt.

4. Ik, de Heere der Kerk, wiens werk het is de heidenen te roepen (Rom. 15: 9 vv.), zal Rahab, die trotse macht van het zuiden, Egypte (Jozua 6: 25 Job 9: 13. 9.13 Jes. 30: 7), en Babel, die nu nog onder de volkeren verborgene wereldmacht van het noorden (Jes. 19: 21 vv.), vermelden onder degenen, die Mij kennen; ziet de Filistijn, en de Tyriër (Psalm 45: 13), met den Moor, den Kuschiet of Ethiopiër (Psalm 68: 32; 72: 10), deze is aldaar, te Zion, te Jeruzalem, geestelijk geboren tot kinderen van Abraham en erfgenamen der belofte, daar zij burgerrecht in deze heilige stad verkrijgen (Efeziers 2: 19).

5. Wanneer nu de stad Gods alle volken der aarde het ene na het andere opneemt, en tot ene onafzienbare grote gemeente van alle mensengeslachten geworden is, zal zij wegens deze wonderbare vruchtbaarheid in geestelijken zin voor de ogen van allen een wonder zijn (Psalm 118: 23), en van Zion zal gezegd worden: Die en die is daarin geboren; gedurig komt weer ene  wedergeborene  ziel  bij  de  overige,  waardoor  de  verbintenis  der  overige  volken voortdurend afbreuk lijdt, maar Jeruzalems volk aangroeit; en de Allerhoogste zelf zal hen bevestigen, vaster doen worden en tegen alle geweld beschermen.

Toen  deze verwachtingen uitgesproken werden, was het  getal van de medeleden van het Godsrijk zeer klein geworden; de tien stammen waren reeds in de ballingschap weggevoerd, Juda was alleen in het land des Heren overgebleven. Onder deze omstandigheid moest met bijzondere levendigheid het verlangen ontwaken naar de vervulling der oude beloften van ene nakomelingschap van Abraham, zo talloos als de sterren aan den hemel en het zand aan de zee; met bijzondere begerigheid moest alles worden aangegrepen, wat aan deze hoop een steunpunt aanbood, wat ene vergoeding voor Israël’s verliezen door het ingaan der heidenen

beloofde. Desgelijks zien wij nu bij het treurig verval der Kerk onder ons zeer verlangend uit naar de heidenlanden en letten op ieder teken, hetwelk aankondigt, dat de Heere daar nieuwe leden van Zijn kerk zal verzamelen..

Het gebeurt dikwijls, dat steden, hoe sneller zij zich tot ene bijzondere hoogte verheffen, des te sneller zinken; opdat men dus het geluk der Kerk niet voor iets toevalligs houde, voegt de profeet er bij, dat zij door den Allerhoogste zal bevestigd worden, alsof hij zei: het is niet te verwonderen,  wanneer  andere  steden  wankelen,  omdat  zij zich  met  de  wereld  te  zamen bewegen, en geen eeuwigen wachter hebben, maar anders is het met Jeruzalem gesteld, dat zal voortduren, wanneer aarde en hemel vergaan, omdat het in God gegrondvest is..

Men zal te Zion zeggen: Met elke heiden persoonlijk heeft ene verandering plaats, die met ene geheel nieuwe geboorte gelijk  staat. Het belijden van den waarachtigen God door de heidenen is gene uitwendige onderwerping, maar ene verandering van geheel hun wezen, en van deze verandering is bij allen God de eigenlijke oorzaak en bewerker.  Op wonderbare wijze loopt hier de Schrift in het O.T. vooruit, om als in den geest der nieuwe bedeling te spreken, waaronder de kinderen niet meer Joden worden naar de uitwendige inzettingen, en niet uit den wil des vlezes maar uit God zijn geboren..

Het is er mede als met een kind, dat pas geboren is; of een kind klein of groot is, hoe zwak het ook is, als het in de wereld komt, is het een volkomen mens; het heeft ogen, oren, ene tong, en in het opwassen gebruikt het die. Een wedergeboren mens ook. Zij hebben geestelijke ogen, om den Koning in Zijne schoonheid te zien; zij hebben oren om te horen de woorden des Boeks; zij hebben ene tong, om tot lof van den Heere te spreken, zowel als een bejaarde; zij hebben handen om te werken het werk des Heren, en voeten om te wandelen op den weg Gods. Zo hebt gij een geheel schepsel (2 Kor. 5: 17). "Het oude is voorbijgegaan, ziet; het is alles nieuw geworden." Dat geluk nu verkrijgt een mens onder de bediening des Woords, vroeg of laat, hard of zacht, naardat het God belieft. En als die wedergeborene dat dan krijgt, dan komt de Allerhoogste zelf zulk een bevestigen.

6.  De  HEERE  zal hen  rekenen  in  het  opschrijven  der  volken,  zeggende:  deze  is  aldaar geboren. Hij zal ze den een na den ander aanmerken als in Zion geboren, en ze alzo optellen in Zijn boek, het boek van Jeruzalem, het boek des levens. Sela. (Jes. 4: 3).

De Heere, de Koning van Zion zelf, zal ze inschrijven in Zijn levensboek, in de registers van de Godsstad, als aldaar geboren. Hij kent Zijne gemeente, al de uitverkorenen uit Israël en uit de Heidenwereld bij hun namen, en geen van die allen zal er gemist worden. Zo zal dan boven en tegen alle gedachten der mensen, het einde der wegen Gods zijn, dat Zion de geestelijke geboorteplaats en de hoofdstad van alle volken zijn zal, en wie  zal ons zeggen wat  nog eenmaal het voorbeeldig Zion voor Israël en de volken wezen zal. En in dit einde zal Zion een stad van erkende welvaart, geluk en vrede zijn..

In navolging van de Septuaginta en Vulgata vertaalt Luther dit vers: "De Heere zal laten prediken in allerlei spraken," hetwelk dan verklaard wordt als ziende op Hand. 2: 7 vv. Het einde van alle geschiedenis is, dat Zion de metropolis (hoofdstad) van alle volken wordt..

PSALM 88.

EEN GEBED IN DEN HOOGSTEN NOOD.

1.  Een  lied,  een  Psalm  voor  de  kinderen  van  Korach  (vgl.  Psalm  87:  1),  voor  den opperzangmeester (Psalm 4: 1), op de wijze van het lied Machalath Leánnôth, de zwakheid der ellendigen 1) (vgl. 1 Kronieken 26: 31 ); ene onderwijzing (Psalm 32: 1) van Heman, den Ezrahiet, een van de vier wijzen van Salomo (1 Koningen 4: 31 ).

1) Of "om door het koor bij beurten gezongen te worden." Machalath geeft een instrument of wijze te kennen; Leánnôth betekent "om te antwoorden."

2.

Op den 87sten Psalm, die zulk een heerlijk uitzicht op de toekomst ons liet zien, volgt nu deze,  deze  donkerste  van  alle  klaagzangen.  Zo  geheel  alleen  ene  klacht  zonder  enige verwachting is de Psalm, dat het duistere der zwaarmoedigheid juist op het einde, waar anders toch altijd zo niet reed vroeger, de zon door de wolken doorbreekt, het dichtste is, en wij geheel en al in een toestand van aanvechting zien, gelijk Job die heeft gehad.

I. Vs. 2-8. Aan den morgen na enen onder gebed en smeken, met sterk geroep en in tranen doorgebrachten  nacht  (vs.  14),  wendt  zich  de  zanger,  die  zich  in  grote  aanvechting  van lichaam en ziel bevindt, tot God, Zijnen Heiland, met de bede hem toch eindelijk uit te helpen uit zijnen nood en zijn gebed te verhoren; hij dringt deze bede aan door de grootheid en het ontzaglijke van dezen nood voor te stellen. Het is een toestand,  als van een doodsnacht, waarin hij verkeert, een toestand, die hem bijna tot wanhoop voert. Tegen deze verdedigt hij zich met  alle macht  des geloofs en worstelt  hij;  door de zware duisternis heen, die hem omgeeft met een blind vasthouden aan God als zullen Heiland, hoewel hij niets van Zijne genade en hulp, van Zijne nabijheid en Zijne vertroosting gewaar wordt.

2. O HEERE, God mijns heils! 1) bij dag, bij nacht roep ik voor U (Psalm 22: 3).

1) Door God zo te noemen legt hij aan onmatigheid der smart toom en gebit in den mond, sluit hij voor de wanhoop de deur en bevestigt hij zich tot het dragen van het kruis..

3. Laat mijn gebed voor Uw aanschijn komen; neig Uw oor tot mijn geschrei (Psalm 5: 2 vv.; 86: 1 vv.).

4. Want mijne ziel is der tegenheden zat, heeft reeds meer dan genoeg daarvan ondervonden, en mijn leven raakt tot aan het graf, ik ben reeds als een stervende, met den enen voet sta ik reeds in het graf (Job 17: 1).

Door velen wordt deze klacht gehouden voor ene van den lijdenden Messias. Zo Klinkenberg: "Wie is deze spreker? onzes erachtens de Messias, onder Zijn allerbitterst lijden. De spreker had niet alleen te worstelen met de boosheid der mensen, maar ook met de gramschap van

God (vs. 8, 16, 17); op wie past dit in meerderen nadruk, dan op den lijdenden Borg? Hij bemoedigt Zich met ene verlossing uit het graf (vs. 11-13). Hoe duidelijk wijst ons deze bijzonderheid naar den Messias!"

Bp.  Horne zegt:  "de natuur  en de zwaarte van  het  beschreven lijden,  de sterkte van de gebezigde uitdrukkingen, de overeenstemming van oude verklaarders, alles stemt zamen tot toepassing van het geheel op onzen gezegenden Heere..

5. Ik ben gerekend met degenen, die in den kuil nederdalen; ik kan niet anders dan den dood verwachten; ik ben geworden als een man, die krachteloos is, ene schaduw, waarin gene levenskracht meer is.

5. Ik ben gerekend met degenen, die in den kuil nederdalen; ik kan niet anders dan den dood verwachten; ik ben geworden als een man, die krachteloos is, ene schaduw, waarin gene levenskracht meer is.

6. Afgezonderd 1), verlaten lig ik als onder de doden, gelijk de verslagenen in enen slag, die in het graf midden onder de doden zonder enig uitzicht op redding liggen, die Gij niet meer gedenkt, en zij zijn afgesneden van Uwe reddende en beschermende hand (Psalm 6: 6).

1) Naar het woord "vrijheid" betekent het afgezonderd of vrij. De betekenis van dit woord kan men opmaken uit 2 Kronieken 26: 21, waar gezegd wordt van den koning Uzzia, die melaats geworden was dat hij woonde in een afgezonderd huis, "of in een huis van vrijheid," want Hij was afgesneden van het huis des Heren. De bedoeling is, dat hij als alle melaatsen gesloten was  uit  den tempel,  en gelijk  de Chaldeeër  daar  zegt,  in zekere plaats buiten Jeruzalem woonde..

Men bedenke bij deze klachten, dat het licht  nog niet over de graven was opgegaan. Het paradijs, waarvan de Heere tot den moordenaar sprak, werd eerst met Zijnen dood geopend; het  helder uitzicht  op de opstanding eerst  door Hem, die de  opstanding en het  leven is. Daarom moesten de knechten des Heren wel sidderen, wanneer zij aan den afgrond des doods stonden en in den duisteren nacht staarden. Men bedenke verder, dat men hier de klacht hoort van enen, die zich geheel van God verlaten gevoelt van een gelovige, maar die uit de diepste duisternis tot God roept..

7. Gij hebt mij in den ondersten kuil gelegd, in duisternissen, in diepten (Psalm 28: 1; 63: 10; 86: 13).

8. Uwe grimmigheid ligt  op mij: Gij hebt  mij neergedrukt  met  al Uwe baren, met  al de wateren van Uwen toorn (Psalm 12: 8).Sela.

Juist de kinderen van Gods liefde moeten zich soms kinderen des toorns noemen, en gene uitwendige smart kan zo hard op hen drukken, als dat verwijt..

De beschrijving, die Heman van zijn jammerlijken toestand geeft, van vs. 4 tot het einde, gaat elk ander van de lijders des O.T. zelfs van een Job en een Jeremia te boven. Tegenheden op tegenheden treffen hem, en doen zijn leven aan het graf raken. In diepte en duisternis, naar ziel en lichaam beiden, heeft God hem gelegd, van den Heere is al dit kwaad over hem, zijne baren, als van een hevig verbolgen zee, zetten hem neer..

9.

II. Vs. 9-13. De dichter spreekt nader over den aard van zijn lijden, dat hem aan de grenzen van een gehelen ondergang, aan de poorten des doods gebracht heeft; het is, alsof wij den door melaatsheid getroffenen Job hoorden klagen. Hetgeen, waarop hij zijn roepen om hulp grondt, is, dat hij gaarne een voorwerp van Gods wonderbare hulp zou willen wezen, om daarvoor zijne God levenslang te kunnen prijzen.

9. Mijne bekenden hebt Gij verre van mij gedaan; Gij hebt mij hun tot enen groten gruwel gesteld (Psalm 27: 10; 38: 12; 69: 9. Job 19: 13 vv.); ik ben besloten als in een kerker, waar niemand tot mij komt, en ik kan niet uitkomen, ik mag dien Niet verlaten.

Dit is volgens Leviticus 13 als de klacht van enen melaatse. Het Boek Leviticus gaat daar van de onreinheid  van des menselijke levens-aanvang  tot  de onreinheid  der  vreselijkste ziekte over; de ziekte is het  midden tussen geboorte en dood, en de melaatsheid is volgens de mening der oosterlingen de ontzettendste van alle ziekten, de dood zelf aan den nog levenden mens (Numeri 12: 12), boven alle andere lijden ene aanraking van de straffende hand Gods, een gesel Gods.  Die van  melaatsheid  verdacht  werd,  moest  tot  bepaling  der  priesterlijke diagnose  zich  aan  ene  zevendaagse  opsluiting  onderwerpen,  en  wanneer  de  melaatsheid geconstateerd was, afgezonderd buiten het  leger wonen, waar hij, hoewel niet opgesloten, toch van zijne woning en van de zijnen afgesloten was. Het ligt voor de hand, dat het: "ik kan niet uitkomen" op deze afsluiting doelt..

10. Mijn oog treurt van wege verdrukking; HEERE! ik roep tot U den gansen dag; ik strek mijne handen uit tot U.

11. Zult Gij wonder doen aan de doden? of zullen de overledenen opstaan, zullen zij U loven op deze aarde? Sela.

Het  Sela geeft  Gode aanstonds tijd, om de gewichtige reden te overdenken; nu volgt  de uiteenzetting..

12. Zal Uwe goedertierenheid in het graf verteld worden, Uwe getrouwheid in het verderf?

13. Zullen Uwe wonderen bekend worden in de duisternis des grafs, en Uwe gerechtigheid in het land der vergetelheid, des doods (Prediker 9: 5, vv. 10)?

Het ligt in den aard der Oud-Testamentische meningen omtrent den toestand der zielen in de Scheool,  (Dodenrijk),  in  die  zwijgende,  werkeloze  stilte  zowel  als  in  de  opgehevene

gemeenschap  met  God,  dat  niet  alleen voor  hen zelven met  den  dood  een ontzaglijk  en volkomen gemis aan ervaringen van genade, trouw, almacht en gerechtigheid Gods ontstaat, maar dat ook God, hun God, dien zij als God van genade en zaligheid kennen, een groot verlies in openbaarmaking van Zijn wezen, en daardoor in eer ondergaat. Dat is het wat de Psalmist voor zijnen God brengt volgens de oude lieflijke wijze, om den God, die Zich als genadig openbaarde, bij Zijn eigen hart aan te grijpen, en Hem Zijn eigen,  onveranderlijk getrouw Wezen voor te houden, biddende en smekende als een kind, dat beide handen naar zijne moeder uitstrekt..

Deze verzen (10-12) bevatten werkelijk het krachtigste bewijs, dat Christus in Zijne gebeden tot den Vader kon aandringen op de opstanding uit den dode, omdat namelijk anders de mens zou  beroofd  zijn  van  zijne  verlossing  en  God  van  de  heerlijkheid,  die  Hem  daaruit  zou toekomen.

14.

III. Vs. 14-19. De zanger, die zo troosteloos klaagt en zich toch met al de macht zijns geloofs tegen den wanhoop verdedigt, onderneemt op nieuw ene bestorming met gebeden; hij zinkt echter ten laatste geheel in het gevoel van zijne ellende weg, als daardoor overmand. Hij komt niet tot het licht der troostvolle hoop, maar zijne klacht verliest zich werkelijk in de nacht.

14. Maar ik, die heden nog niet tot de doden behoor, die van de openbaring Uwer liefde ben afgesneden, ik, HEERE! roep tot U, om, daar ik Uwen toorn gevoel, biddende tot Uwe liefde door te dringen, en mijn gebed komt U voor in den morgenstond, dadelijk bij het aanbreken van den morgen.

15. HEERE! waarom verstoot Gij mijne ziel en verbergt Uw aanschijn voor mij? (Psalm 13: 2; 42: 3).

Zo gaat het, wanneer het kruis lang duurt, dan komen de aanvechtingen der verstoting. Doch het is gene verstoting, maar een uitstel van het ogenblik der hulp, van het uur des Heren..

16. Van der jeugd aan ben ik bedrukt en doodbrakende; mijn gehele leven is vol geweest van dodelijke plagen; ik draag Uwe vervaarnissen, Uwe verschrikkingen; ik ben twijfelmoedig.

Wanneer ons een groot onheil treft, blijven wij daarbij niet staan, maar het doet zich aan ons voor als de laatste sport van ene lange ladder, welker eerste trede wij bij het begin van ons aanzijn  bestegen  hebben,  evenals  wij,  wanneer  ons  grote  zegen  ten  deel wordt,  aan  alle genadegiften  denken,  die  wij  van  den  moederschoot  en  van  kindsbeen  af  ondervonden hebben..

In dezen Psalm toont God in Heman, hoe ver het met den gelovige kan komen, hoe diep hij in de moerassen van wanhoop en twijfelzucht kan verzinken. Het is hem alsof God verre van hem geweken is, alsof God tot den einde toe Zijn vriendelijk aangezicht voor hem verbergen zal. Maar God toont tevens in hem, dat Hij de Zijnen niet verlaat want al is hij doodbrakende

van zijn jeugd af aan, en al draagt hij ook Gods verschrikkingen, dat hij niet wegzinkt en omkomt in die moerassen, het is, omdat God hem niet verlaat, dewijl God niet laat varen de werken Zijner handen. God, zijn God verlaat hem niet.

17. Uwe hittige toornigheden gaan over mij; Uwe verschrikkingen doen mij vergaan; van wege Uwe hittige gramschap is het, alsof ik sterf.

18. Den gansen dag omringen zij mij (Psalm 7: 12; 13: 3 enz.), als water; te zamen omgeven zij mij.

19. Gij hebt vriend en metgezel verre van mij gedaan; mijne bekenden zijn in duisternis (of: de duisternis alleen is mijne verwante); er is niemand wie ik mijn nood klagen kan.

Met deze klacht ontzinkt den dichter de harp; hij zwijgt en wacht op God, dat Hij dit raadsel des  levens  oplosse.  Uit  het  Boek  Job  kunnen  wij  besluiten,  dat  Hij  hem  ook  werkelijk verschenen is; Hij toch is getrouwer dan de mensen, en gene ziel, die midden in den toorn Zijne liefde aangrijpt, zij het met vaste of met sidderende hand, gaat verloren..

Wel mag Heman een enig lijder geheten worden. En juist dit enige, dat bovenmenselijk lijden, heeft er sommige uitleggers toegebracht, dezen Psalm tot de Messiaanse te brengen, en in Heman een voorbeeld van den lijdenden Christus te zien, waarbij zij zich dan beroepen op de overeenkomst van dezen Psalm met Psalm 32 en 69.

Wij beslissen hier niet, maar kunnen niet ontkennen, dat er voor het Messiaanse karakter van Heman’s Psalm veel pleit. Maar wat voor ons niet onzeker is, en dit is het voornaamste, moge ook Heman doodbrakende gebleken zijn tot  het einde des levens, hij zal het in en na zijn sterven tot zijn eigen troost gewis ondervonden hebben, dat het voor die in waarheid geloven aan gindse zijde des grafs, niet zo duister is, als hij onder zijn strijd op aarde geklaagd heeft. Zo  zal  het  eenmaal voor  allen  zijn,  die  hier  op  aarde  iets  van  Heman’s  lijden  en  strijd verduurd hebben, maar die, als hij, aan den levenden God in Christus hebben volgehouden..

PSALM 89.

VAN DEN MESSIAS EN ZIJN RIJK.

1. Ene onderwijzing, een leerdicht (vgl. Psalm 32, 42, 44, 45, 52-55, 74, 78, 88, 142), van Ethan, den Ezrahiet, die, evenals Heman (Psalm 88), een van de wijzen van Salomo was (1 Koningen 4: 31 ).

2.

Op  den  Psalm aan  Heman,  den  Ezrahiet  (Psalm 88:  1),  volgt  de  Psalm  van  Ethan  den Ezrahiet;   beide   Psalmen   zijn   ook   aan   elkaar   gelijk   door   bijzonder   opmerkelijke overeenkomsten met het Boek Job, met dit onderscheid, dat het hier een nationaal ongeluk is, dat  de  heilige  zanger  beklaagt,  terwijl  in  den  vorigen  Psalm  ene  persoonlijke  zware

aanvechting  ten  grondslag  lag.  Welk  dit  nationale  ongeluk  geweest  is,  zie  daarover  1 Koningen 14: 28, Rehabeams nederlaag door Sisak.

I. Vs. 2-5. Onder de treurige toestanden van het ogenblik, nu het koningshuis van David zo diep vernederd is, alsof de daaraan geschonkene belofte Gods een einde nam, verheft zich dichter  op  vleugelen  des  geloofs  tot  den  Heere,  wiens  trouw  onveranderlijk  en  wiens toezeggingen onwankelbaar zijn. Hij stelt zich eerst de woorden van deze Goddelijke belofte voor, en staat dan een ogenblik nadenkend stil.

2. Ik zal de goedertierenheden des HEREN, en wel de gewisse weldadigheden David’s (Jes. 55:  3),  d.i.  de  onveranderlijke  genadebetoningen  des  Heren  aan  David’s  huis,  eeuwiglijk zingen 1); ik zal Uwe waarheid, de trouw, waarmee de Heere aan deze genade van Zijne zijde vasthoudt, met mijnen mond bekend maken zodat zij gekend wordt van geslacht tot geslacht.

In ‘t Latijn: Misericordias Domini in aeternum cantabo; daarvan heeft de Zondag na Pasen, voor welker ook Psalm 33: 5, als introïtus of aanvangsspreuk wordt opgegeven: Misericordia Domini plena est terra zijne naam..

Vast  te  houden is, dat  hij begint  met  de vermelding van Gods lof en verbond, opdat  de gelovigen  tegenover  de  zware  beproevingen,  hun  geloot  vast  houden.  Want  waar  wij aangedrongen worden om te bidden, indien in den voorhof reeds wanhoop overvalt, is het noodzakelijk met kracht en aandrang door te zetten, opdat onze ziele niet verslapte en geheel en al omkome. Derhalve was het plan van den Profeet, allereerst de gemoederen der vromen met vaste en zekere stutten te ondersteunen, opdat zij, vertrouwende op de beloften Gods, welke  Hij  schijnbaar  vernietigd  had,  met  verwijdering  van  alle  mogelijke  beproevingen, waardoor hun geloof zwaar kon geschud worden, niet zouden aarzelen om te blijven hopen op de herstelling van het koninkrijk en daarom bij volharding bidden..

Ethan pleit op de belofte Gods. Hij houdt God vast bij Zijn Woord en Zijne belofte. Daaraan houdt hij zich vast, en waar het nu schijnt, alsof het huis van David en zijne nakomelingen zal omver worden gestoten, daar blijft hij God wijzen op wat Hij beloofd heen, ook al weet hij, dat  de  gerichten  over  David’s  huis  zijn  gekomen  van  wege  zijne  zonden  en  van  wege Salomo’s afgoderij.

God heeft  het  beloofd en Zijne  goedertierenheid  en Zijne waarheid  zijn van geslacht  tot geslacht.

3. Want ik heb gezegd, de overtuiging uitsprekende, die mij tot mijn besluit dringt: Uwe goedertierenheid  zal  eeuwiglijk  gebouwd  worden,  is  een  gebouw  met  den  allervaststen grondslag, dat niet alleen niet in puinhopen verval, nadat het een tijd lang heeft gestaan, even als andere gebouwen die, tot ruïnen worden, maar terwijl de ene steen der vervulling op den anderen gelegd wordt, zich steeds hoger verheft en tot in de eeuwigheid reikt; in de hemelen zelf hebt Gij Uwe waarheid bevestigd. Gelijk gij, die in den hemel woont, verheven zijt boven het ontstaan en vergaan hier beneden, zo bevestigt Gij ook Uwe trouw in het houden der eenmaal gegevene  belofte  aan  den  hemel,  dat  zij vast  als  de  zon  boven  de  aarde  staat,

onaangeroerd door de afwisselende gebeurtenissen van den aardsen wereldloop; zij heeft dus ene  hemelse  standplaats,  ene  bestendigheid  als  die  des  hemels,  Hij  heeft  Zijne  waarheid bevestigd, zeggende;

4. Ik heb (2 Samuel 7: 12 vv.), een verbond gemaakt met Mijnen uitverkorene; Ik heb Mijnen knecht David gezworen1):

1) Wie ziet hier niet, welk ene grote vriendelijkheid en getrouwe liefde God voor de mensen heeft, en hoe diep zich de hoge Majesteit Gods neder buigt, dat Hij den mensen zweert. Maar waarom? Opdat Hij ons van Zijne belofte verzekere en ons geloof sterke, onze zwakheid ter hulpe  kome.  Zo  gaarne  wil God,  dat  wij  Hem zullen  geloven  en  niet  aan  Zijne  belofte twijfelen, gelijk die reden in Hebr. 6: 16 vv. ook genoemd wordt. O zalige mensen, om wier wil God zweert! O onzalige mensen, die God zelfs niet geloven, hoewel Hij zweert..

5. Ik zal uw zaad tot in eeuwigheid bevestigen, en uwen troon opbouwen van geslacht tot geslacht (zie vs. 20). Sela.

Zo zeker als Gods belofte in Christus haar toppunt heeft bereikt, heeft deze ook voor ons nog betekenis, en wij kunnen uit dezen Psalm niet slechts in het algemeen leren, hoe wij in tijden van verdrukking der Kerk de vrees, die het zichtbare ons instort, moeten overwinnen, door het vastklemmen aan de beloften, die de Heere hun gegeven heeft, maar wij kunnen ons ook bovendien troosten met datgene, waarmee hier de gemeente des Ouden Verbonds vertroost wordt: de belofte Gods aan David omvat immer alle tijden tot aan het einde der wereld..

6.

II. Vs. 6-19. Zal men zich vast op ene toezegging kunnen verlate, zo komt het vooral aan op de persoonlijkheid van degene, die de toezegging gegeven heeft, of deze ook den ernstigen wil en genoegzame kracht bezit, om het beloofde te volbrengen. Voordat daarom de heilige zanger nader spreekt van hetgeen, waarover hij hier te handelen heeft, spreekt hij een loflied uit ter verheerlijking van God, en prijst hij in ‘t bijzonder Zijne almacht en trouw; hij prijst echter ook dat volk gelukkig, dat zulk een God zijnen God noemt; het kan nooit gebrek hebben aan hetgeen tot zijn welzijn dient, en het opgerichte koningschap der belofte kan nooit een buit van de macht der wereld worden.

6. Daar  wij zulk ene met  reden bevestigde toezegging van Uwen mond hebben, kan ons geloof aan de zekere vervulling door den tegenwoordigen treurigen toestand niet  worden omvergeworpen; want Gij zijt een heerlijk God, dies loven de hemelen 1) Uwe wonderen, o HEERE, in de werken vol almacht en onnavorsbare goddelijke kracht (Psalm 29: 1 vv.), ook is Uwe getrouwheid bekend en beroemd in de gemeente der heiligen (Deuteronomium 33: 2).

1) Onder "de hemelen" verstaan de meeste uitleggers, de bewoners des hemels, de Engelen (Job 15: 1), zodat dit vers wijst op den lof Gods in den hemel en op de aarde: men kan het ook verstaan van de zwijgende sprake des hemels met zijne lichamen. (Zie Psalm 19: 2)..

7. Want wie mag in den hemel tegen den HEERE geschat worden? wie is den HEERE gelijk, onder de kinderen der sterken, De Engelen (Job 1: 6).

8. God is grotelijks geducht, een voorwerp van de meest eerbiedige aanbidding (Job 4: 18), in den raad der heiligen (1 Koningen 22: 19. Dan. 7: 10), die in den hemel wonen, en vreselijk boven allen, die rondom Hem zijn1), die Zijnen troon omringen.

1)  Grotelijks geducht  en vreselijk, ontzaglijk en majestueus is Hij, waar Hij verschijnt  in Zijne  heerlijkheid.  In  den  hemelraad  Zijner  heilige  engelen,  dan  dekken  die  reine  en verhevene geesten hun aangezichten voor den vreselijken God en vallen aanbiddende voor Hem neer..

9.  O  HEERE,  God  der  heirscharen!  wie  is  als  Gij,  grootmachtig,  o  HEERE!  en  Uwe getrouwheid  is  rondom  U,  omgeeft  U  evenals  een  gevolg,  zodat  Gij  nooit  zonder  haar verschijnt.

Beter vertaalt men: "O Heere God der heirscharen! Wie is als Gij? (Exodus 15: 11). Gij zijt een grootmachtig Heere en Uwe waarheid is rondom U!" Met de vraag: "Wie is als Gij" (Hebr.  michamocha),  wordt  gezinspeeld  op  den  naam van  den  Engelen-vorst  MICHAËL (mi-chaël: wie is als God? Dan. 10: 13), die reeds met dezen zijnen naam de verhevenheid van God boven den hemel en de engelen predikt; in de tweede helft van het  vers wordt vervolgens het thema van den lof des Heren, dien de zanger zich heeft voorgenomen, in zijne beide delen voorgesteld: het zijn de macht en de getrouwheid Gods, die hij wil bezingen. In het  volgende  zal hij het  langst  (vs.10-14)  bij  Gods  macht  vertoeven,  omdat  de  angstige twijfel, welken de tegenwoordige toestanden opwekten, zich bijzonder hieraan aansloot. Hij verheft dan weer vooreerst Gods heerlijkheid over de zee (vs. 10), want deze stelt in zijne woede het beeld voor van de onrustige en stormachtige macht der wereld, door welke Israël zo zwaar verdrukt werd. Vervolgens gaat hij van het beeld tot de zaak over, en noemt bepaald die  wereldmacht,  over  welke  toen  sprake  was  (vs.  11).  Hierop  gaat  hij  over  tot  de heerschappij van God over hemel en aarde (vs. 12) en verder tot Zijne heerschappij over het vaste land (vs. 13), een woord van lof voor goddelijke almacht in ‘t algemeen (vs 14) vormt het besluit, en nu begint hij ook over de trouw des Heren te spreken (vs. 15)..

10. Gij heerst over de opgeblazenheid der zee; wanneer hare baren zich verheffen, zo stilt Gij ze (Psalm 46: 4; 65: 8 vv.).

11.  Gij  hebt  Rahab,  het  trotse,  overmoedige  Egypte  (Jes.  30:  7  ),  verbrijzeld  als  enen verslagene, gelijk de geschiedenis aan de Schelfzee (Exodus 14), waar de beteugeling van de wateren van de volkeren-zee zich verenigde, duidelijk bewezen heeft; Gij hebt Uwe vijanden verstrooid met den arm Uwer sterkte (Exodus 6: 6; 15: 16).

De Zoon Gods heeft niet alleen Egypte en alle uitwendige vijanden verslagen en gedood, maar ook de helse Egyptenaren onzer zonden, die ons najagen met een groot leger, en hun veldoverste is de duivel..

12. De hemel is Uwe, ook is de aarde Uwe; de wereld en hare volheid, die hebt Gij gegrond (Psalm 24: 1,2).

13. Het noorden en het zuiden, de gehele aarde van de ene tot de andere hemelstreek, die hebt Gij geschapen; Thabor en Hermon, beide delen van het heilige land, het westen en het oosten voorstellende, juichen in Uwen naam, zij verheugen zich met hun fris en vrolijk uiterlijk over Uwe Goddelijke macht als Schepper, die zich zo heerlijk in hen openbaart.

14. Gij hebt, dat tonen de werken der schepping en de gebeurtenissen der wereldgeschiedenis, enen arm met macht; Uwe hand is sterk, Uwe rechterhand is hoog.

15. En wat Uwe regering als koning van Uw rijk op aarde aangaat, gerechtigheid en gericht (Psalm 103: 6) zijn de vastigheid Uws troons; Uw troon heeft gerechtigheid en gericht bij alle handelingen  tot  ene  onveranderlijke  grondstelling  (Psalm  97:  2)  a);  goedertierenheid  en waarheid  gaan  voor  Uw  aanschijn  henen,  als  dienaren  lettende  op  Uwen  wenk,  om  de gedachten Uwer raadsbesluiten tot heil der mensen ten uitvoer te leggen.

a) Psalm 85: 14.

Indien gerechtigheid en gerichte de vastigheid van Gods troon zijn, dan vergrijpt hij zich aan God en aan zich zelven, die dit wenst voorbij te zien, dan is hij geen vriend van God, die het recht niet lief heeft dan staat geen enkele troon vast, die deze vastigheid mist, dan heeft hij, die zich schuldig weet voor God, alle reden tot vrees en gene vrijheid tot hoop, tenzij in een weg,  waarin deze vastigheid  van Gods troon onaangeroerd blijft.  Die het  hier  niet  heeft erkend, wie het hier niet tot behoudenis op de knieën gebracht heeft, die zal het ondervinden, ach tot eeuwig afgrijzen ondervinden! in de plaats der rampzaligheid, waar deze spreuk met vlammend  schrift  uitschittert  in  de  buitenste  duisternis.  Wie  zich  dit  voor  te  stellen  niet verschrikt,  hem moge de herinnering  bewegen  dat  diezelfde spreuk met  bloedige letteren gestaan heeft op het kruis van Gods Zoon, "welken God voorgesteld heeft tot ene betoning Zijner  rechtvaardigheid  door  de  vergeving  der  zonden,  te  voren  geschied  onder  de verdraagzaamheid Gods, tot ene betoning Zijner rechtvaardigheid, opdat Hij rechtvaardig zij, en rechtvaardigende degene, die uit het geloof van Jezus is" Hij, die gelooft, die in het kruis van Christus de rechtvaardigheid Gods en de barmhartigheid Gods heeft vermengd gezien, zich  aanbiddend  en  vertrouwend  daarbij  heeft  neergebogen,  hoe  dringen  hem  liefde  en dankbaarheid,  om  den  Rechtvaardige  en  Barmhartige  levenslang  en  dagelijks  meer  te verheerlijken! Hij doe het door lof en dank: hij doe het door een leven van liefde. Hij doe het door	de	navolging	Zijner	barmhartigheid,	Zijner	goedertierenheid,	Zijner vergevingsgezindheid,    Hij   doe    het	toch	ook    vooral   door	de	navolging    Zijner rechtvaardigheid! De gelovig Christen zij ook een voorheen van rechtvaardigheid in, woord en wandel. Hij sta voor het recht; hij handhave het rechtsgevoel en brengen het weer in ere, in een tijd, die aan niets zozeer schade geleden heeft dan aan dit gevoel en van niets zozeer de wrange vruchten plukt, dan van het zozeer te hebben gekrenkt, verkracht, verduisterd, ter zijde  gesteld.  Het  is  de  miskenning  van  het  recht  des  rechts  en  van  de  deugd  der rechtvaardigheid, te vergeefs vergoelijkt door het dwepen met ene valse menslievendheid, het is de miskenning van het recht des rechts en van de deugd der rechtvaardigheid, welke in onze

eeuw niet alleen, in naam van een kwalijk begrepen belang, alle tronen heeft doen waggelen en ene onafzienbare reeks van rampen over de volken gehaald heeft, maar die de harten van het tegenwoordig geslacht ook eensdeels vervreemd heeft van den God der openbaring, van den waarachtigen God, van dien God, de vastigheid van wiens troon gerechtigheid en gerichte zijn; ja die ze afkerig heeft gemaakt van een Evangelie, tot welks aanneming de nederige erkenning  van  het  gerecht  en  gericht  van  God  vereist  worden.  Dat  dan  de  deugd  der rechtvaardigheid in al haar kracht, in al haar waarde, in al haar beminnelijkheid vooral gezien worde  in  degenen,  die  den  God  der  openbaring  belijden,  die  in  het  Evangelie  van  den Gekruisten het  anker hunner hoop geworpen hebben. Daar is geen beter middel voor de aangeduide kwaal..

16.   Welgelukzalig   is   daarom   het   volk,   hetwelk   het   geklank   kent,   dat   des   Heren tegenwoordigheid geniet, en U komt als zijnen God: o HEERE! zij zullen in het licht Uws aanschijns wandelen, zodat ook het donkerste pad voor hen helder moet worden.

Tot  de  heilige  tekenen  van  Gods  genade  en  goedertierenheid  werd  Israël  geroepen  en genodigd door het geluid der trompetten, hetwelk om die reden den Israëlieten zeer lieflijk en aangenaam was. (Numeri 10: 9,10)..

Aan  het  opperkleed  des  Hogepriesters  hingen  de  gouden  schellen  en  de  granaatappelen. Zodat,  indien  hij zich  bewoog,  het  geklank  van  die  schellen  werd  gehoord.  En  wanneer bewoog  hij zich? Als  hij voor  des  Heren  aangezicht  de  offeranden  bracht,  inzonderheid, wanneer hij de offeranden aanstak, als hij derhalve verzoening aanbracht en het reukoffer aanbood. Maar ook werd het geklank gehoord, wanneer op de trompetten werd geblazen en het volk Israël’s werd geroepen om den Heere te loven. Welnu, de dichter wil hier zeggen, dat het volk welgelukzalig is, wanneer het niet alleen den Heere ontmoet met het zoenoffer, maar ook met het reukoffer der gebeden en het lofoffer der dankzegging, wanneer het derhalve niet alleen zich kende als in verzoende betrekking met God te staan, maar ook Hem daarvoor de dank des harten bracht. -

17. Zij zullen zich den gansen dag, altijd, verheugen in Uwen naam. Gij zijt hun ene reden om onophoudelijk van vreugde te jubelen, en zij zullen door Uwe gerechtigheid verhoogd worden 1); want Gij zult opstaan als de beschermer hunner rechten en hun vijanden verdelgen.

1) Slotsom is, dat de gelovigen te over in God vinden, om zich te vermengen en verhoogd te worden..

18. Want Gij zijt de heerlijkheid hunner sterkte 1), die zij ondanks al hun nederlagen bezitten en die niet te verwoesten is; en door Uw welbehagen zal onze hoorn verhoogd worden, zullen wij weer uit onze ellende tot die hoogte komen (Psalm 92: 11).

1) Hij versterkt het vorige hiermede, dat God nooit Zijne gelovigen Zijne sterkte ontzegt. De heerlijkheid hunner sterkte noemende, wijst hij daarmee aan, dat zij altijd zo door de hulpe Gods omglans worden, dat zij naar waarheid in Hem verheerlijkt worden, of wat hetzelfde is, dat de kracht Gods in het helpen en ondersteunen van hen, altijd zich heerlijk openbaart.

Evenwel ondertussen worden zij herinnerd aan hun plicht, om God den lof toe te brengen voor het feit, dat zij blijven staan en behouden blijven..

19. Zo zal gewis ook onze diep vernederde koning weer verhoord worden; want ons schild, de koning, dien Hij Gods tot bescherming tegen onze uitwendige vijanden gegeven heeft (Psalm 47: 10), is van den HEERE, staat met zijn persoon en met zijnen troon onder Zijne eigene bescherming,  en onze koning  is van den Heilige  Israël’s  1),  hij is als Zijn gezalfde Zijn eigendom, dat Hij niet aan de macht der wereld zal overgeven. De Heere zal dus bijstand geven,  want  Hij kan  Zijnen  tijdelijken  plaatsvervanger,  onzen  koning,  niet  voor  altijd  in ellende laten.

1) Voor het volk was een koning de vertegenwoordiger van zijne bescherming. En nu stelt de dichter hierop zijn vertrouwen, dat  zijn koning was gegeven door God, dat deze was een theocratisch koning, zodat wel de nood hoog mocht gaan, maar Israël zou niet van zijn koning beroofd worden, dewijl de Heere God dien gegeven had en Zijn verbond vast stond.

20.

III. Vs. 20-46. Nadat de dichter zo zijn hart verheugd heeft in de majesteit en trouw van Degene, die het beloofd heeft, keert hij; terug tot den inhoud der aan David’s huis gegevene belofte, en ontvouwt hij dezen inhoud  in zijne gehele volheid en heerlijkheid (vs. 20-30); terwijl hij tevens de bedenking uit den weg ruimt, als zou ooit door de zonden des gezalfden de  belofte  geheel  te  niet  gaan.  God  heeft  integendeel  zelf  dadelijk  van  den  beginne  af verklaard, dat de belofte, wat haar wezen aangaat, ene onvoorwaardelijke was, dat Hij de zonden van de leden van het uitverkoren geslacht elk in ‘t bijzonder zwaar zou straffen, maar nooit  van dezen en in hem aan het volk Zijne genade zou onttrokken (vs. 31-38). -In de sterkste tegen spraak hiermede staat nu het lijden, dat over den gezalfde des Heren in dezen tegenwoordigen tijd gekomen is; zijne kroon ligt ontheiligd ter aarde, zijn troon op den grond geworpen; hij zelf is vóór den tijd een grijsaard geworden; alle omheiningen van zijn land zijn doorgebroken,  zijne vestingen zijn gevallen,  zijne vijanden hebben hem op  de vlucht geslagen, en schanden en hoon volgt elk zijner voetstappen, (vs. 39-46).

20. Toen Gij de in vs. 4 vv. genoemde belofte gaaft, hebt Gij in een gezicht gesproken, tot Uwen profeet Nathan (2 Samuel 7: 4 vv.), van Uwen heilige, van David, dien Gij tot koning over Israël gezalfd hebt, en Gij hebt gezegd: Ik heb voor Mijn volk hulp besteld bij enen held (2 Samuel 17: 10), tegen zijne onderdrukkers; Ik heb enen verkorene uit het volk verhoogd.

21. Ik heb David, Mijnen knecht, gevonden; met Mijne heilige olie, het zinnebeeld Mijner geestelijke gaven (1 Samuel 16: 1, 13), heb Ik hem gezalfd tot vorst over Israël.

Deze uitdrukking wijst aan, dat de verkiezing van David niet door een willekeurig blindelings grijpen uit de menigte, maar tengevolge van een doordacht, Goddelijk raadsbesluit geschied was; om dit het volk in te prenten nam God ook werkelijk bij David’s verkiezing den schijn van zoeken en vinden aan (1 Samuel 16: 6-12)..

22.  Met  welken koning  Mijne hand  vast  blijven  zal  (Jes.  41:  10); Ik  zal hem niet  weer verstoten, gelijk Saul; ook zal hem Mijn arm versterken.

24. Maar Ik zal zijne wederpartijders, als de Filistijnen, Moabieten, Ammonieten, Syriërs (2 Samuel 8), verpletteren voor zijn aangezicht, en die hem haten, zal Ik plagen, zodat zij zich aan hem moeten onderwerpen.

25.  En  Mijne  getrouwheid  en  Mijne  goedertierenheid  zullen  met  hem  Zijn  1);  al  Mijne geloften zal Ik goedgunstig aan hem vervullen; en zijn hoorn 1) zal in Mijnen naam verhoogd worden, zijne macht en heerlijkheid zullen door Mijne hulp vermeerderd worden, zodat hij een heerser zij tot aan het einde der wereld (Psalm 72: 8).

1) Ook hier, evenals in vs. 27 vv. moeten wij tot Christus, het ware zaad David’s, opklimmen (Psalm 72: 11 vv.); onder David werd slechts een zwak voorbeeld der vervulling gezien. (1 Kronieken 15: 17)..

2)  De hoorn van David wordt  ook  hier,  evenals op  vele andere plaatsen,  voor  zijn eer, waardigheid en macht genomen. De zin is daarom, dat de staat van zijne regering door de goedheid Gods altijd voorspoedig en bloeiend zou zijn. Want dewijl het volk door zijne zonde den weg voor de goedertierenheid Gods toesloot, zou de erfenis kleiner zijn, dan de belofte eiste..

26. En Ik zal zijne hand in de zee zetten, en zijne rechterhand in de rivieren, Hij zal regeren van zee tot zee, en van de rivier tot aan doe einden der aarde (Psalm 72: 8).

Het koninkrijk van David zal, ten tijde van zijnen zoon Salomo, in vollen luister bloeien. De koninklijke macht van Salomo zal zich uitstrekken van de Middellandse zee tot aan de rivier den Eufraat..

27. a) Hij zal Mij noemen: Gij zijt mijn Vader! mijn God, en de Rotssteen mijns heils, op wie ik volkomen kan vertrouwen.

a) 2 Samuel 7: 14. Psalm 18: 3; 62: 8; 95: 1. Hebr. 1: 4,5.

28. Ook zal Ik, de nauwe betrekking, in welke hij zich tot Mij stelt, beantwoordende, hem ten eerstgeborenen zoon stellen, ten hoogste over de koningen der aarde, opdat de belofte aan Mijn volk gegeven (Deuteronomium 26: 19; 28: 1), door hem tot werkelijkheid kome.

Met de woorden: "Ook zal Ik" zegt God, waarmee Hij David’s kinderlijke liefde beantwoordt; hem, die de laatstgeborene is onder de zonen van Isaï, maakt Hij tot eerstgeborene en alzo meest bevoorrechte der zonen des Allerhoogsten (Psalm 82: 6)..

Dit is eerst ten volle vervuld in den anderen David, den Zoon Gods, een koning, door God, Zijnen  Vader  tot  ene  heerschappij  verheven,  als  David  en  zijne  nakomelingschap  nooit gekend hebben, een rijk van ene eeuwige uitbreiding, dat de grootste zegeningen aan zijne

leden gaf, dat heerlijk de Majesteit der Goddelijke volmaaktheden ontvouwde, en bestemd was, om voortgezet te worden tot het einde van den tijd.

29. Ik zal hem naar Mijne geloften, Mijne goedertierenheid in eeuwigheid houden, en Mijn verbond zal hem vast blijven (vs. 5).

30. En Ik, zal zijn zaad in eeuwigheid zetten, en zijn troon als de dagen der hemelen (2 Samuel 7: 16. Deuteronomium 11: 21).

31. Indien zijne kinderen Mijne wet verlaten en in Mijne rechten niet wandelen, gelijk dat helaas spoedig genoeg wezen zal (1 Koningen 1: 11 vv.; 14: 22 vv.);

32. Indien zij Mijne inzettingen ontheiligen, en Mijne geboden niet houden;

33. Zo zal Ik hun overtreding met de roede bezoeken, gelijk een vader zijnen zoon kastijdt (Spreuken 23: 13 vv.), en hun ongerechtigheid met plagen, die wellicht in een zwaar gericht de afvallige leden aan dit huis aan den ondergang overgeven.

34. Maar Mijne goedertierenheid zal Ik van hem niet wegnemen, zodat zijn geslacht, al is het dan ook maar in enkele, kleine spruiten, toch behouden blijft, en in Mijne getrouwheid zal Ik niet feilen, dat Ik het woord Mijner belofte zou vergeten.

35. Ik zal Mijn verbond niet ontheiligen, gelijk zij Mijne inzettingen ontheiligd hebben (vs. 32), en hetgeen uit Mijne lippen gegaan is, de belofte, die Ik gedaan heb (Deuteronomium 23: 23 23.23), zal Ik niet veranderen.

36. a) Ik heb eens gezworen bij Mijne heiligheid, Ik heb er Mijne Goddelijke deugden onder verpand: zo Ik aan David liege, dan zou Ik Mijne heiligheid verloochenen.

a) Hebr. 6: 13,17,18.

37. Zijn zaad zal in der eeuwigheid zijn, en zijn troon zal voor Mij zijn gelijk de zon (Psalm 72: 5,17).

38. Hij zal eeuwiglijk bevestigd  worden, gelijk de maan; en de Getuige in den hemel, de regenboog, dit hemels gedenkteken van Mijn verbond, dat Ik met de aarde gemaakt heb. (Genesis 9: 12 vv.), of, de zon is getrouw. Sela.

Ene gelijke betrekking, als er tussen David en zijn zaad is, bestaat ook tussen Christus en Zijne  gemeente.  Gelijk  David’s  geslacht  in  Hem  verkoren  was  (1  Koningen  11:  36.  2 Koningen 8: 19. 8.19 Jes. 37: 35. 2 Kronieken 6: 42), zodat het in weerwil van den afval en de verwerping van zijne bijzondere leden altijd in het bezit der genade Gods bleef, zo is de werk in Christus verkoren, en de zonden van hare leden kunnen wel hun, maar niet haar schade veroorzaken. Ondanks den afval van gehele geslachten staat zij steeds weer heerlijk op, en

achter het onverbiddelijk gericht, dat door de verschijning van Christus niet opgeheven maar sterker geworden is, is steeds de ontfermende genade verborgen..

Gelijk  de  getuigen  van  het  verbond,  de  zon  en  de  maan  aan  den  hemel  blijven,  welke veranderingen er ook in dezen schijnen te zijn, en het niet twijfelachtig is of zij zullen op den behoorlijken tijd weer verschijnen, alzo mag het verbond der genade, dat met ons in Christus gemaakt is, welke verandering er ook schijne te komen, en hoe het schijne te vergaan, niet betwijfeld worden, maar moet  in het  geloof gewaardeerd  worden, gelijk de getuigenissen daarvan zijn.

Vast en eeuwig zou David’s zaad en zijn troon wezen, aan de regering zou geen einde komen, daartoe  stond  Gods  getuige  als  een  borgschap  aan  of  in  den  hemel.  Er  zijn  Joodse  en Christelijke  uitleggers,  die  door  deze  getuigenis  den  regenboog  verstaan,  maar  die  boog diende alleen tot een teken, dat er geen zondvloed meer over de aarde zou zijn. Wij houden die  getuigenis  voor  de  zon  en  de  maan.  Die  hemellichamen  en  luister  zijn  ook  in  ons spraakgebruik  de  vaste  en  duurzame  lichamen  tegenover  de  lagere  en  vergankelijke schepping. Gelijk zon en maan aan den hemel blijven schitteren en lichten, alzo David’s huis en troon eeuwig en altoos..

In deze verzen beschrijft de dichter de vastheid en heerlijkheid van het verbond, hetwelk God met David heeft opgelicht. De Almacht en Gerechtigheid Gods zijn zo heerlijk geopenbaard in het leven en in den strijd van David.

Maar  de  volgende  behelzen  een  bittere  klacht  en  de  inhoud  er  van  vormt  een  schrille tegenstelling met  hetgeen vooraf gaat. Want  het  schijnt  wel, dat  God Zijn verbond heeft verbroken,  en  Zijn  trouw  door  de  trouweloosheid  Zijner  kinderen  is  te  niet  gedaan  (vs. 39-46).

39. Maar Gij hebt, in schijnbaar zo duidelijke tegenspraak tegen deze heerlijke beloften, hem verstoten en verworpen, als Gij Uwe toezegging had vergeten; Gij zijt verbolgen geworden tegen Uwen gezalfde, op ene wijze, alsof het geheel en al met hem tot het einde zou komen.

40. Gij hebt het verbond Uws knechts te niet gedaan, Gij hebt het als een onaangename last van U afgeschud; Gij hebt zijne kroon ontheiligd tegen de aarde 1), door zijnen scepter en zijne macht in de handen der heidenen over te geven.

1) Hij beschuldigt God niet van lichtvaardigheid of onstandvastigheid, maar klaagt er slechts over, dat die duidelijke beloften schijnbaar in het water zijn gevallen. Want zeker dikwijls vragen de gelovigen: Hoelang zult Gij slapen? of: Hoelang zult Gij ons vergeten? terwijl men toch aan God geen slaap of vergeetachtigheid toedeelt, maar zij brengen voort de angstige vragen, die vlees en bloed opgeven, opdat God de zwakheid, waardoor zij gedrukt worden, tijdig  onderdrukke.  Overigens  is  het  volstrekt  niet  verwonderlijk,  dat  een  Profeet  in  die schrikkelijke verwarring van zaken, iets menselijke heeft ondergaan, zodat hij tot het zeggen kwam, dat hij er niets van zag, wat God had beloofd. Want hij was geen man van een ijzeren

gemoed, om, ziende, dat alles op dit ogenblik in strijd was met Gods Woord, niet door zulk een treurig en verward schouwspel aangedaan te worden..

41. Gij hebt al zijne muren doorgebroken, alles wat het land beschermde te niet gedaan; Gij hebt zijne vestingen neergeworpen, zodat hij van elke beschutting beroofd is.

42. a) Allen, die den weg voorbijgingen, de door het land trekkende horden, hebben hem beroofd; zijnen naburen, die vroeger aan het huis van David openbaar waren, is hij tot enen smaad geweest.

a) Psalm 80: 13.

43. Gij hebt de rechterhand zijner wederpartijders, der Moabieten, Ammonieten, Syriërs enz. verhoogd, hun moed en kracht gegeven; Gij hebt al zijne vijanden verblijd, door zijne zo diepe nederlaag en grote machteloosheid.

44. Gij hebt ook de scherpte zijns zwaards omgekeerd, verstompt, en hebt hem niet staande gehouden in den strijd.

45. Gij hebt zijne schoonheid, al den glans zijner koninklijke heerlijkheid, doen ophouden; en Gij hebt zijnen troon ter aarde neergestoten, zodat zijn koninkrijk geheel verwoest is.

46. Gij hebt de dagen zijner jeugd verkort, zodat hij vóór den tijd oud geworden is. Gij hebt hem met schaamte overdekt. Sela.

47.

IV. 47-52. Nu volgt de bede, dat God aan de te voren genoemde tegenspraak, in welke de tegenwoordige toestand tot de gegevene belofte staat, een einde mocht willen maken, en wel spoedig, daar het leven van een mens slechts kort is en het toch hard zou zijn, wanneer de Heere den Zijnen, den korten tijd, die een mens op aarde is, vol van lijden deed zijn.

47. Hoe lang o HEERE! zult Gij U steeds, zo geheel, dat het schijnt alsof Gij het voor altijd deed (Psalm 13: 2 ), verbergen? Hoe lang zal Uwe grimmigheid tegen David branden als een vuur? (Psalm 79: 5). Zal zij blijven woeden, totdat wij geheel verteerd zijn?

48. Gedenk van hoedanige eeuw, van hoe kort een leven ik ben. Waarom zoudt Gij aller mensen kinderen te vergeefs geschapen hebben?dit zou toch het geval zijn, wanneer Gij ze voortdurend aan den ondergang wilde prijs geven.

"Ook hier is het voor de ogen des zangers enigszins verborgen, welk ene heerlijkheid achter den dood ligt; dat zou eerst in Christus volkomen openbaar worden."

Een  denkbeeld,  dat  dikwijls  in  het  O.T.  voorkomt.  God  heeft  den  mens  zo  kunstig,  zo wonderbaar geschapen en hij heeft een zo kort En wisselvallig leven. Zou het Hem dan niet

tot medelijden bewegen, wanneer de mens nu in dit korte leven zoveel te lijden heeft? Het is deze gedachte, van welke Job uitgaat (Hoofdstuk 2 en 14), en die hem een vermoeden van de onsterfelijkheid in het hart geeft (vgl. Psalm 30: 13 vv.; 78: 39)..

49. Wat man leeft er, die den dood niet zien zal? die a) zijne ziel zal bevrijden van het geweld des grafs? Kort is het leven en zeker is de dood. Sela.

a) Psalm 49: 10,16.

De grote heiligen in het Woord zagen den dood van verre aankomen. Een pijl, dien men ziet vliegen, kan men ontwijken. Men zegt, als men den basiliscus eerst ziet, dat hij u dan niet zal beschadigen. Izaak zag dien ook van verre, en hij leefde nog 33 jaren daarna. -Zeker koning, op een berg zittende, overzag zijn leger, en ziende zo vele duizenden bijeen, zat hij in het eenzame te schreien; daar kwam een zeker overste bij hem, en ziende, dat  hij zo  zat  en schreide, vraagde hem die, waarom hij schreide. Hij antwoordde, omdat er over honderd jaar of minder geen van die allen te vinden zal zijn.

50. HEERE! waar zijn Uwe vorige goedertierenheden, a) die Gij David gezworen hebt bij Uwe trouw? 1) (vs. 20 vv.). Hoe weinig komt onze toestand met Uwe beloften overeen!

a) 2 Samuel 7: 15.

1) De dichter wendt zich van hetgeen op de aarde zich vertoont, tot den Hoge. Hij beroept zich op de trouw Gods. Dit is wel een bewijs van een sterk geloof. Hij ziet die trouw niet. Integendeel het schijnt, dat de trouw Gods is te niet gedaan. En toch hij houdt er zich aan vast. Zij is het plechtanker zijner ziele. Het is daarom, dat hij in het volgende vers spreekt van een versmaden van den Gezalfde. God heeft David en zijn geslacht gezalfd tot koning van Israël. En nu kan die gezalfde niet vergaan. Gods eer, dit weet de dichter, is er mede gemoeid. Ook hij houdt zich vast als ziende den Onzienlijke.

51. Gedenk, HEERE! aan den smaad Uwer knechten, dien ik, hoewel ik slechts een enkel man ben, in mijnen boezem draag, daar de nood van het gehele land mij aangaat, een smaad van alle grote volken, die het land overstroomd hebben.

52. Gedenk aan de beschimpingen, waarmee, o HEERE! Uwe vijanden smaden 1), waarmee zij de voetstappen Uws gezalfden smaden, dat die nu wankelende geworden zijn.

1) Hij nu zegt niet, dat de goddelozen door hun schanddaden de kinderen Gods kwellen, maar dat zij God zelven smaden, dewijl om Zijn gunst te veroveren, dit veel krachtiger is, om God te vragen en te vermanen, dat Hij Zijn zaak opneme, niet slechts, omdat in de Kerk Zijn Persoon wordt aangerand, maar dewijl alle onheilen, waardoor de eenvoudigheid des geloofs in beroering wordt gebracht, op Hem terugvallen, zoals het ook hij Jesaja (37: 22) luidt..

Deze bede is het juist, waarop de gehele klacht in het vorige doelt. De gemeente gaat onder diepen,  grievenden smaad gebogen.  Het  leed,  dat  de vele  heidense volken haar  aandoen,

draagt zij bestendig met zich om. Het is haar, als voelde zij den worm in den boezem overal aan haar leven knagen. In diepen ootmoed riep zij den Heere om hulp en redding aan. En deze is haar niet alleen geworden, maar oneindig heerlijker dan zij destijds bidden en verstaan kon. Geen enkele der heerlijke profetische trekken aangaande David’s huis is gebleken ijdel te wezen. Alles, wat daar is gesproken, is, na een tijd lang vernietigd en begraven geschenen te hebben, in Christus met nieuwe kracht in hoger leven ontwaakt. Hoe moet het nu de toen klagende, maar gelovende gemeente te moede zijn, wier blik toen nog niet veel verder dan de wereld aan deze zijde was verhelderd, hoe moet het haar nu te moede zijn, wanneer zij, wat zij in groot gevaar met goed vertrouwen vasthield, vervuld ziet boven bidden en denken..

Bedenken wij, dat het eerste Psalmboek in Psalm 41 met enen typisch-Messiaanse en het tweede Psalmboek in Psalm 72 met een profetisch-Messiaanse besluit, zo kan het niet als iets toevalligs  voorkomen,  dat  het  derde  Psalmboek  in  de  woorden:  "de  voetstappen  Uws gezalfden" wegsterft, welke door de traditie ook werkelijk als ziende op de toekomst van den Messias verstaan zijn,  daar  zij verhaalt:  opdat  zij het  uitstellen der  voetstappen in Uwen Messias, Jehova! verminderen. Het Nieuwe Testament kent aan dezen Psalm ten minste in de geschiedenis  der  Messiaanse  profetie  ene  gewichtige  plaats  toe;  want  wat  Petrus  in  de Pinksterrede   zegt   van  een  met   eden  gewaarborgd   voortbestaan  van  het   Davidische koningschap  doelt  op  Psalm 89:  36-38; 132:  11,  en  de  grondtoon van het  Schriftwoord omtrent David’s verkiezing, dat Paulus te Antiochië in Pisidië aanhaalde (Hand. 13: 22), is aan Psalm 89: 21 ontleend..

53.

V. Vs. 53. Slotwoord op het derde boek der Psalmen.

53. Geloofd zij de HEERE in eeuwigheid! Amen, ja Amen. (vgl. 41: 14; 72: 18 vv.; 106: 48).

PSALM 90.

DE VERGANKELIJKHEID VAN DES MENSEN LEVEN.

1. Een gebed (vgl. Psalm 17, 86,102, 142), van Mozes, den man Gods, die als profeet tot God in  de  nauwste  gemeenschap  stond  (Numeri  12:  8.  Deuteronomium  23:  1),  en  die  met betrekking  tot  het  werk  door  hem  verricht  ook,  de  knecht  des  Heren  genoemd  wordt (Deuteronomium 34: 5. Jozua 1: 11).

Daar het vierde boek der Psalmen overeenkomst heeft met het vierde boek van Mozes, dat door de Joden ook het boek "in de woestijn" (Numeri 1: 1) genoemd wordt, zo is het geheel naar de orde, dat het in de woestijn vervaardigde gebed van hem, die Israël door Gods toorn heft heen geworsteld, zodat het na zulk een langen tijd sedert zijne uitsluiting van het bezit des  heiligen  lands,  eindelijk  toch  het  aanbreken  van  een  nieuwen  tijd  van  genade  mocht verwachten (Numeri 19: 22 ), de rij der Psalmen van dit boek opent. Dit gebed, dat het begin der heilige Lyrische poëzie onder het volk van God aanwijst, had oorspronkelijk wel zijne plaats in het Boek des oprechten (Jozua 10: 13 ): 1. het ging echter, toen dit boek uitsluitend

voor liederen van Lyrische volkspoëzie bestemd werd (2 Samuel 1: 18 ), 2. als een eigenlijk geestelijk  lied  in  het  gezangboek  van  Israël,  de  Psalmen,  over.  De  Psalm word  in  twee hoofddelen verdeeld, een beschouwend, dat tien, en een biddend, dat zeven verzen telt.

I. Vs. 1-10. De Psalmist begint met zijn vertrouwen uit te drukken, op dien God, die Zich ten allen tijde en onder alle omstandigheden voor de Zijnen hun enige toevlucht betoond heeft. Daarop beschouwt hij de vergankelijkheid en nietigheid van het menselijk bestaan, dat eerst dan  in  zijne  gehele  geringheid  zichtbaar  wordt,  wanneer  men  het  in  het  licht  van  Gods eeuwigheid   stelt.   Die   nietigheid   getuigt   luide   van   des   mensen   eigen   onmacht   en hulpbehoevendheid, en juist deze drijft hem, wanneer hij zich deze op de rechte wijze bewust wordt, tot den eeuwigen, sterken God (vs. 2-6). Vervolgens gaat de beschouwing over tot de reden, de oorzaak van die kortheid des levens en van de machteloosheid van den mens, en heeft hij dus met de diepte van ons zondig verderf, met de grootheid van den toorn Gods tegen  ons  te  doen.  Het  is  nu  reeds  zover  met  het  menselijk  geslacht  gekomen,  dat  het gemiddelde van den menselijken leeftijd slechts 70-80 jaren bedraagt, en het leven zelfs niets dan moeite en arbeid is, zelfs in zijne meest trotse gedaante (vs. 7-10).

HEERE! Gij allerhoogste Wezen, Gij Schepper en Onderhouder van alle dingen, Gij zijt ons geweest ene Toevlucht, ene veilige plaats, waarheen wij uit onzen nood en ellende, met ons verlangen en onze behoeften kunnen heen vluchten, van geslacht tot geslacht.

Het lied heeft iets buitengewoon aangrijpende, plechtigs, de diepten Gods doorzoekende..

Met welk oog hebben zij toch gezien, met welk oor gehoord, met welke waarheidsliefde en gerechtigheid  nagevorst,  die  kenners  der  oudheid,  die  al  het  Mozaïsche  en  Israëlitische verachtend voorbijgaan, terwijl hun elke Indische Mythe, elke Egyptische fabel, elk gezang der Grieken, die eeuwige kinderen, oneindig gewichtig is, en die toch niet in staat zijn, uit de spraak van enig  oud volk  een enkel woord aan  te  wijzen,  dat  zulke ene Godskennis en Godsleer bevat, waarin, gelijk in de aanvangswoorden van dezen Psalm een eeuwig, van de wereld onderscheiden, goddelijk Wezen beleden wordt, dat de wereld heeft geschapen en, ten opzichte van dood en vergankelijkheid, de eeuwige toevlucht van alle mensen is! Wanneer zich dit  woord  als opschrift  aan de piramiden te Memfis,  of aan de zuilen te Persepolis bevonden  had,  of  met  de  marmeren  tafels  van  Paros  tot  ons  gekomen  ware,  welk  ene bewondering zou het in de wereld vinden, die het nu geen aanzien waardig acht, omdat het in den Bijbel en in het Oude Testament staat! O ijdelheid der wereld, ook der geleerde wereld, ook der filosofische wereld, hoe groot zijt gij en hoe kinderachtig!.

Vers 1 behelst de grondgedachte van den gehelen Psalm. De man Gods heeft gedurende de achtendertig jaren, die achter liggen, den een voor, den ander na zien sterven. Zo duidelijk mogelijk  is  het  nietige  van  het  bestaan  des  mensen  getoond.  Van  de  duizenden  en tienduizenden, die als mannen met hem door de Rode Zee waren getogen, is hij op een enkele na er over. Maar o, waar hij het nietige van deze aarde heeft leren inzien, daar klemt hij zich vast aan Hem, die zich in den brandenden braambos heeft geopenbaard als den Getrouwe, als Die is en was en zijn zal, Die niet verandert, maar immer dezelfde is en blijft voor al Zijn gunstvolk.

2.  Ja van geslacht  tot  geslacht,  van ouds af waart  Gij onze toevlucht! Want  Gij zijt  de volkomen Machtige en eeuwig Onvergankelijke, Wiens almacht gene grenzen en Wiens aan zijn zo min begin als einde heeft. Eer de bergen geboren waren, en Gij de aarde en de wereld voortgebracht had 1), ja van eeuwigheid tot eeuwigheid zijt Gij God (Jer. 43: 13; 44: 6).

1) De uitdrukking betekent eigenlijk: "eer aarde en wereld barensweeën gevoelden". "Dit ziet in dichtkunstigen stijl op het baren of voortbrengen der bergen door de aarde, toen uit hare eerste ronde gestalte enige delen zich verhieven boven de andere, en de hoogste tot bergen werden, die men daarom mag noemen de vrucht der aarde." Gelijk in ‘t begin van ‘t vers de bergen gezegd werden geboren te zijn, zo moet hier, zal dit daarmee overeenkomen, ook volgen, dat de aarde in arbeid geweest is en hen gebaard heeft. Deze omschrijving dient, om uit te drukken het eerste ogenblik, waar de tijd is begonnen gerekend te worden..

De Heere was God, eer de wereld was, dat is de eerste uitspraak; Zijn Goddelijk aanzijn reikt uit het onbegrensde verleden in de onbegrensde toekomst; Hij is God van eeuwigheid tot eeuwigheid-dat is de tweede..

Als men het recht beschouwt, besluit Hij daarin alle eigenschappen der Godheid; want daar Hij eeuwig is, volgt daaruit, dat Hij onsterfelijk, almachtig, volzalig en wijs is..

3. Maar wie zijn wij? Gij doet volgens Uw woord (Genesis 3: 19), den mens wederkeren tot verbrijzeling,  hen  tot  het  stof  wederkeren  (Psalm  104:  29),  en  zegt:  Keert  weer,  gij mensen-kinderen, tot het stof waaruit gij genomen zijt!

Tegenover de eeuwigheid Gods, die Hem tot ene toevlucht der Zijnen zo geschikt maakt, treedt de vergankelijkheid der mensen, die hen, de hulpelozen, tot deze hun enige toevlucht heen drijft..

De mensen sterven reeds weg, en er komen weer anderen door het woord van God, daarom is ons leven voor Hem als niets.

Ziet de mens slechts onder de schepselen op aarde rond, zo wordt hem zijne nietigheid niet zo duidelijk. Hoe vele andere schepselen tellen hun leven bij dagen en uren, terwijl de mens jaren telt! Hoe goed verstaan bovendien de meesten de kunst om de gedachte aan het einde uit hun hart te bannen (Psalm 49: 12). Daarom beschrijft Mozes de menselijke vergankelijkheid met het oog op Gods eeuwigheid. -Voor God wisselen de geslachten der mensen af, alsof er tussen gaan en komen slechts een ogenblik lag; nu laat Hij het ene geslacht verdwijnen dan roept Hij een ander..

4. Hoe kort is het menselijk leven, beschouwd met de ogen van U, den eeuwigen God; want bij U is geen tijd; duizend jaren, die ons als ene eeuwigheid zouden voorkomen, zo wij zo lang moesten leven, doch die zelfs geen Methusalem bereikt heeft, zijn in Uwe ogen als de dag  van  gisteren,  als  hij  voorbijgegaan  is,  ene  snelle  gedachte  kan  dien  met  al  zijne ervaringen omvatten, en als ene  nachtwaak van 3-4 uren (Exodus 12: 2 ), die voor den slapende als in een oogwenk verdwijnt.

Gelijk voor een zeer rijk man duizend gulden zijn als een cent, zo zijn voor den eeuwigen God duizend jaren als één dag..

Een  voorbijgegane  dag,  aan  welks  einde  wij  staan,  maakt  toch  vanwege  de  velerlei ondervindingen  op  ons  nog  altijd  den  indruk  van  een  tijdsverloop;  maar  een  nacht,  die doorgeslapen is, en voor al een gedeelte van den nacht is ook voor ons zonder spoor en daarom als zonder tijd. Zo is het voor God met een duizendtal jaren. De stelling; "duizend jaren zijn voor den Heere als een dag" is ook, gelijk 2 Petrus 3: 18 zegt omgekeerd waar: "een dag is voor den Heere als duizend jaren." Gelijk de langste tijd Hem zonder betekenis klein voorkomt, zo kan Hij in den allergeringsten tijd het grootste volbrengen, op enen dag het werk van duizend jaren..

Nog meer! Het begrip van grenzen en ruimte, waarin wij eindige mensen leven en waarboven wij ons niet kunnen verheven, bestaat niet bij den oneindigen God. Dit is negatief gezegd, wat wij positief zouden uitdrukken: "God is alomtegenwoordig en eeuwig.".

5. Gij overstroomt 1) hen, de kinderen der mensen, daar de ene golf van den tijd de andere voortdrijft, en het een bestendig afwisselen is van komen en gaan; zij zijn gelijk een slaap 2), gedurende welken zij niet opmerken, dat zij leven; in den morgenstond zijn zij gelijk het gras, dat verandert.

1) Wanneer gij nu enen waterstroom ziet vloeien, zo spreek: "Zie, daar stroomt mijn leven heen, en het water, dat weggevloeid is, keert niet weer..

2) Wij weten, dat de slaap iets is, dat vroeger ophoudt, dan wij het kunnen waarnemen of opmerken, want voordat wij gewaar worden, dat wij geslapen hebben, is de slaap reeds weg en heeft hij zijn einde. Daarom is voorwaar  ons leven niets anders dan een slaap en een droom, want voordat wij ons recht bewust worden, dat wij leven, houden wij op te leven..

6. In den morgenstond bloeit het, en het verandert reeds door de middaghitte, des avonds wordt het afgesneden, en het verdort (Jes. 40: 6 vv. 1 Petrus 1: 24).

Er  is  in  het  leven  aanleiding  genoeg  voor  den  mens  zijn  vol,  bedrukt  hart  met  deze Psalmwoorden als met een uitroep van overweldigend gevoel voor God uit te storten, of meer weemoedig en stil het met een woord van vertrouwende, rustige overgave in de hand en de hulp  van eeuwige macht  en eeuwige barmhartigheid  neer  te leggen; in ‘t  bijzonder  ook, wanneer de mens, terugziende op zijnen tot hiertoe afgelegden levensweg, gewaar wordt, dat de meesten dergenen, in wier midden en met wie hij den levensweg begon, niet meer met hem op den weg zijn- ouders, grootvaders, broeders, zusters, bloedverwanten, naburen, bekenden, speelgenoten zijner kindsheid, vrienden zijner jeugd, voor het grootste gedeelte de wereld verlaten hebben. Dat heeft niemand in sterkere mate ondervonden, niemand dieper gevoeld dan Mozes, niemand heeft zo alles om zich zien heensterven, en voor zich ten grave dragen, dan Mozes.  Sterven en zien sterven,  begraven en begraven worden,  dat  was daar  in de Arabische woestijn het dagelijkse en gewone in ene menigte als dat anders dag voor dag, jaar voor jaar nooit het geval is. In ene tijdruimte van 38 jaren waren 603.550 mannen op twee na

gestorven, de vrouwen en kinderen niet meegeteld, en alle sterfgevallen in den talrijken stam van  Levi  niet  meegerekend.  Zo  moest  het  dagelijks  leven  bijna  in  alle  families  en huishoudingen, de treurige gedaante en den doffen klank van voortdurende verzorging van doden  verkrijgen.  Door  dit  buitengewone  sterven  aangegrepen  en  doordrongen,  verheft Mozes zich zelven en zijn volk uit het stof en den angst des doods door het geloof in God en het leven, dat uit God is; hij bidt en leert bidden: "Heere! Gij zijt ons geweest ene toevlucht van geslacht tot geslacht.".

7. En treuriger dan de zaak zelf is de reden, waarom het zo met ons leven gesteld is, want wij vergaan, gelijk wij allen wel weten, door Uwen toorn; en door Uwe grimmigheid worden wij verschrikt,  Uwe  grimmigheid  knaagt  aan  ons  leven,  totdat  het  na  een  korten  tijd  geheel vernietigd is (Nehemia 1: 6). Het is naar Uwe rechtvaardige straf van wege onze zonde (vgl. Numeri 14).

Het is een bijzondere voorrang der openbaring, dat zij op deze wijze de schuld des doods op den mens werpt. Wanneer men in den dood niet de bezoldiging der zonde ziet, dan moet hij ontzettend  wezen,  noodzakelijk  aan  God  doen  twijfelen,  en  elke  hartelijke  en  kinderlijke liefde tot Hem verstikken..

8.  Gij  stelt  onze  ongerechtigheden  voor  U,  opdat  zij  niet  door  U  voorbijgezien,  maar behoorlijk  gestraft  worden,  want  Gij  zijt  geen  God,  die  goddeloosheid  zoudt  kunnen verdragen (Psalm 5: 5), ook geen God, die niet zou weten, hoe het met hart en leven bij een ieder gesteld is (Jer. 23: 24); behalve de openbare zonden, die wij zelf ontdekken, ziet Uw alziend oog nog zo duizend verkeerdheden; onze heimelijke 1) zonden, die wij niet als zonde rekenen of aanstonds vergeten zijn, stelt Gij in het licht Uws aanschijns, zodat zij duidelijk en openbaar zijn.

1) Men lette hier vooral op het woord, dat geen mens al zijne zonden kan inzien en erkennen, vooral als hij let op den omvang der erfzonde. En dit is ook geen wonder, want wie zou de enkele zonde der onkuisheid, die toch zo algemeen bekend is, kunnen beschrijven. Hoe veel minder nog kan men dit de andere grovere en fijnere, geestelijke zonden, gelijk daar zijn: ongeduld onder lijden, lastering, murmurering tegen God, enz. O, welk een peilloze afgrond is alleen het ongeloof! Daarom noemt ook Mozes de zonde ene verborgene zaak, waarvan geen gemoed den omvang kan begrijpen, want even als Gods toorn, evenals de dood, zo is ook de zonde een onbegrijpelijk infinitum..

9. Want al onze dagen, daar Gij een zo ijverig God zijt, die de misdaad niet voorbij ziet, en de heimelijke zonde voor het daglicht brengt, gaan henen, zodat wij spoedig met ons gehele leven aan het einde zijn; dat is door Uwe verbolgenheid (vs. 7); wij brengen tengevolge van dien toorn, die op ons drukt, onze jaren door als ene gedachte.

10. Aangaande de dagen onzer jaren, daarin zijn, naar den maatstaf van het tegenwoordig oponthoud in de woestijn, die echter ook de maatstaf voor de volgende geslachten blijven zal, zeventig  jaren,  of  zo  wij  zeer  sterk  zijn  van  natuurlijk  gestel,  tachtig  jaren  1);  en  het uitnemendste van die, wanneer enen mens alles wordt geschonken, wat maar te genieten is,

dan is het nog-moeite en verdriet; want het wordt snellijk afgesneden, en wij vliegen daarheen 2).

1) Wat daarboven is, is niet waard, dat het een leven zou heten, omdat alsdan ophoudt, wat tot het leven behoort; de mensen gebruiken noch eten noch drinken met lust, en zijn bijna tot niets meer geschikt; zij worden onderhouden en zijn zich zelven tot last..

Men zou kunnen vragen, hoe het komt dat Mozes die toch zelf 120 jaren leefde, hier een zo bepaalden maatstaf van des mensen leven stelt? Daarop antwoorden wij in ‘t bijzonder, wat den persoon van Mozes aangaat, dat hij in zoverre buiten de rij staat, als zijn leven aan zijn verheven ambt, aan de bereiking van de bedoelingen der Goddelijke genade verbonden is, en in ‘t algemeen met Luther, Mozes rekent de jaren der mensen naar den gewonen loop, niet, dat zij beneden 70, 80 jaren niet zouden kunnen sterven, of niet boven de 70, 80 jaren zouden kunnen leven, maar dat zij dit getal gewoonlijk bereiken. Van den zondvloed begint reeds een algemeen afnemen van den levensduur, waarom Jakob ondanks zijne 130 levensjaren moest klagen: weinige en kwaad zijn de dagen der jaren mijns levens (Gen 47: 9), en weer van een gericht Gods af, van het sterven van meer dan 600.000 mannen in de woestijn, dat aan onzen Psalm ten grondslag ligt, begint een nieuwe reductie van den menselijken leeftijd, en deze is sedert dien tijd de normale maat in het algemeen gebleven..

2)  Met  moeite  en  inspanning  moet  elk  goed  des  levens  gezocht,  geleerd,  verworven  en ontworsteld worden, onder veel moeite en bezwaren, kommer zorg en vrees, in den strijd met tegenspoed  en  droefheid  moet  het  verkregen,  bewaard,  verzorgd  en  verzekerd  worden. Verreweg het meeste geeft den mens, wanneer hij het heeft en dat het zijne kan noemen, niet het vrolijk levensgenot, dat hij wenste, niet de grote vreugde, die hij zich daarvan beloofde, niet den stillen vrede, dien zijne ziel zocht; het vervult het ledige in zijn binnenste niet zo zaligend als hij meende en hoopte. En hoe spoedig ontvliegt het hem! Hoe spoedig is, wat onder ‘s levens kommervolle bezwaren met moeite en inspanning gezocht en nagejaagd is, waarom men zwoegde en slaafde, verdwenen als een droom en ene schaduw! Want even als het aardse leven, zo vlucht al het aardse goed heen, en wij ijlen daarvan al vliegende weg..

Moeite en verdriet de uitnemendste oogst van een zeventig of tachtigtal zomers-neen, wij zullen Uwe liefde niet lasteren, Vader der lichten, die in deze aardse woestijn met meer dan Manna   ons   voedt   en   niet   andermaal  klagen:   "onze   dagen   gaan   henen   door   Uwe verbolgenheid,"  zonder  vooraf  gestameld  te  hebben:  "Loof  Hem,  die  u  kroont  met goedertierenheid en barmhartigheden", Maar toch, zouden wij ze alleen in de woestijn van Arabië zoeken moeten, de schouders, die gebogen, indien maar niet geknakt zijn onder den duldelozen last  van het  leven, en niet veeleer de wereld ene leugenares moeten schelden, wanneer zij ons rozen zonder doornen, of doornen zonder wonden belooft? -Ach, hoe menig leven, als dat van Israël in de woestijn door den vloek van bekende zonden vergiftigd! Hier de volwassen leeftijd, verlamd door geheime overtreding der jeugd, daar die vroegere vrede door gekrenkten hoogmoed verloren; ginds die angel in de ziel, als de consciëntie bij ramp en rouw ons toefluistert: eigen schuld en, te laat; elders de vrees voor die beslissende ure, waarin God onze verborgene zonden openbaren, rechten en vergelden zal! Zo  voegt  het  geweten een nieuwen,  drukkenden  last  bij zoveel,  dat  het  harte  bezwaart,  en  wanneer  wij nu  van  de

zeventig of tachtig jaren eens aftrekken, eerstelijk die, waarin wij nog niet wisten, wat vreugd en geluk was, dan die, waarin wij hoopten en jaagden naar een nog toekomstig, eindelijk die, waarin wij treurden en weenden over reeds verloren geluk-wat blijft er dan nog  over om Mozes woord te weerspreken? Eindelijk,  eindelijk wellicht komt ten langen leste ene ure, waarin wij menen, dat de moeite niet langer onze gezellinne zal zijn en het verdriet van onzen dorpel zal scheiden. Welkom nu, zonnige dagen, gezegend, jaren des overvloeds. Maar wat is dit? Daar klopt de dood bij den rijken dwaas aan de deur juist op den avond, dat de laatste schuur was voltooid. Daar scheidt het leven van een, wat voor de eeuwigheid saam scheen verbonden, en een schok treft het teleurgestelde hart, waarvan het nimmer bekomen zal, zo lang  het  niet  ophoudt  met  kloppen.  Daar-doch  waartoe  meer,  zegt  mij,  is  het  dan  zo onverklaarbaar, dat een later dichter (Bilderdijk) "het leven zelf het hardst" heeft genoemd van al wat de wereld bood, en dat een van de grootste mannen der vorige eeuw (Herder) over de broosheid en ijdelheid des levens niet peinzen kon, zonder dat zijne ogen met bittere tranen zich vulden?.

11.

II. Vs. 11-17. De bede, die zich ten gevolge der beschouwing van het eerste deel in het tweede deel verheft, vraagt in de eerste plaats om zulk ene kennis van den toorn Gods, die zich in het menselijk bestaan openbaart, dat zich daaruit de vreze des Heren ontwikkelt, dus om een wijs hart, dat voor de zonde schrikt en zich aan Gods geboden vasthoudt (vs. 11 en 12); daarna volgt  het  smeken  om  wegneming  van  het  aanwezige  lijden,  om  verkrijging  van  nieuwe genade en om volbrenging van het Goddelijke werk der genade (vs. 13-17). Gelijk het eerste deel ons enen man aanwees, die een leven vol beproeving en de ervaring van vele bittere lotgevallen, met name ook van ene ontzettende sterfte zijner volksgenoten achter zich had, zo staat in dit gedeelte een man voor ons, die nog een groot werk moet volbrengen. Hoewel hij zelf  het  niet  is,  in  wiens  handen  de  voleindiging  berust,  zo  hangt  toch  zijn  gehele  hart daaraan, en wij herkennen weer duidelijk het beeld van Mozes, den man Gods.

11. Wie van ons, dwaze en verblinde mensen, hoewel een ieder de vergankelijkheid en den jammer  des levens moet  ervaren,  kent  de sterkte Uws toorns,  wie ziet  in dit  sterven de onweerstaanbare macht van Uwe grimmigheid, en wie merkt Uwe verbolgenheid op, naar dat Gij te vrezen zijt, zodat hij voor hetgeen hij te lijden heeft, tot verootmoediging onder Uwe machtige hand en tot boetvaardige bekering tot U opgewekt wordt? leeft niet integendeel de grote menigte alsof er geen God en geen dood ware; men leeft alsof de korte levenstijd ene eeuwigheid ware.

Waar de mens zo geen enkel ogenblik van het volgende zeker is, en de zondaar, met zo zware lasten beladen,  zich op  den weg  naar  den Rechter  bevindt,  in  wiens handen te vallen in waarheid vreselijk zijn zal, daar zoudt gij ten minste verwachten, dat die mens en die zondaar God en zich zelven geen ogenblik ruste zal laten, totdat het doel des levens bereikt, de hoop der toekomst verzekerd was? O voorzeker, ik zie dien bedreigde door den alverdelgenden stroom zich reppen naar de rustige rots; ik zie dien gebukte onder den onafzienbaren last de voeten  van  zijnen  Rechter  omklemmen....ijdele  droom  bij  de  meesten,  zo  ijdel  als  de levensdroom zelf! "Wie kent de sterkte Uws toorns en Uwe verbolgenheid, naardat Gij te

vrezen zijt!" Neen,  voorwaar,  grijze  Mozes! gij zoudt  dat  woord niet  behoeven terug te nemen, zo gij onder ons waart verschenen! Gods toorn, maar het woord alleen klinkt immers reeds onwelluidend en hard; Gods verbolgenheid, maar dat denkbeeld is immers uitsluitend Oud-Testamentisch? Inderdaad, indien ons iets tot nog dieper weemoed kon stemmen, het zou een blik op de grenzeloze lichtvaardigheid zijn, waarmee dit kort, onzeker, moeitevol leven beurtelings wordt verdroomd en verdarteld. Ja, als de rusteloze vervolger, die nooit verder dan ene schrede achter ons is, eens in onze onmiddellijke nabijheid ene kostbare prooi heeft gegrepen, wij huiveren van het geruis zijner voetstappen. Maar nauwelijks is het voetspoor van den  onvermoeiden jager niet  zichtbaar meer, of de vrees voor zijne pijlen verflauwt, schoon hij nog pas een koningsschot vallen liet en de behoefte, om zich van den bekomen schrik te herstellen doet naar nieuwe slaapdranken grijpen..

12. Leer Gij ons daarom, o God! -want van nature kan een mens toch zijne ellende niet gevoelen; zonder het licht van Uwen Geest is hij blind, doof en dood in zonden-leer Gij ons alzo onze dagen tellen, ons ieder ogenblik de vergankelijkheid van het leven ons voorstellen, dat wij daaruit, de grootheid van Uwen toorn en de diepte van ons verderf erkennende, een wijs hart bekomen, ons te zamen wenden tot de vreze des Heren, die het begin van alle wijsheid is (Psalm 111: 10).

In plaats van gedachteloos daarheen te leven, moeten wij onze dagen tellen; eerst bij het tellen daar van worden ons deze twee zaken duidelijk: hoe kort de handbreedte van ons leven, en hoe gewichtig toch elke dag van den tijd onzer genade is. Het ene leert ons denken over, en daardoor bezorgd worden voor dood, oordeel, eeuwigheid, het andere vermaant ons en dringt ons  den  tijd  uit  te kopen voor  het  ene nodige.  Wij zijn in aardse dingen voortreffelijke rekenmeesters, en verstaan zeer goed de kunst van tellen, maar dit tellen der dagen moet door God geleerd en van Hem gebeden zijn..

Het is niet zo moeilijk zich weemoedig bewogen te voelen als een somber graflied wordt gestemd, met kennelijken indruk over de broosheid van ons aan zijn te spreken, met zekere zalving zelfs te betuigen, dat wij te alle uur in gevaar zijn. Maar wanneer dan nu naar de eigenlijke  vrucht  dezer  licht  gewonnen  overtuiging  gevraagd  en  het  leven  van  zo  velen opmerkzaam gadegeslagen wordt, die toch zeggen, den dood niet verder te stellen, zegt zelf, waar wij rondom ons het wijze hart zullen vinden? -O, of ik het randschrift om het uurwerk, waarbij een vermaard prediker (Bossuet) opgroeide, in het diepst uwer zielen kon schrijven: "transeunt et imputantur" (zij gaan voorbij en worden toegerekend). Telt de vele vervlogene dagen en de weinige, die nog overig zijn. Telt de reeds verzuimde gelegenheden, en leert leven om te sterven, opdat gij sterven moogt om eeuwig te leven! Telt, eer het van u zou moeten heten: " geteld, gewogen, te licht bevonden.".

Een  godvruchtig  landgenoot  (Jan  Luijken)  schreef  op  den  zonnenwijzer:  "Dat  telt  af;  " datzelfde  mocht  wel  menigmaal  onze  gedachte  zijn,  als  wij  huis  of  torenklok  horen verkondigen, dat weer een uur voorbij is..

13. Keer weer, HEERE! tot hoe lange zult Gij ons Uwen toorn doen ondervinden? en het berouwe U over Uwe knechten, die zich nu weer tot U willen keren, dat Gij het kwade over en zoudt brengen, dat Gij hun gedreigd hebt (Exodus 32: 14).

14. Verzadig ons in den morgenstond, nu een nieuwe tijd begint aan te breken, met Uwe goedertierenheid, naar welke wij onder het gericht van Uwen toorn zo begerig zijn geworden, zo zullen wij juichen, na deze jaren van druk en treurigheid, en verblijd zijn in al onze dagen.

15. Verblijd ons naar de dagen, in dewelke Gij ons gedrukt hebt, naar de jaren in dewelke wij het kwaad gezien hebben; wij hebben toch aan degenen, die vóór ons leefden gezien, dat den oprechten het licht opgaat in de duisternis (Psalm 112: 4; 97: 11).

16. Laat Uw werk aan Uwe knechten, die reeds op den drempel van het beloofde land staan, gezien worden 1), doordat Gij hen inbrengt,en Uwe heerlijkheid over hun kinderen 2); zodat zij weten, dat Gij heerlijk volbrengt, wat Gij eenmaal begonnen zijt.

1) Hoewel Mozes weet  dat  hij Israël niet  in Kanaän zal brengen, toch is het  zijn vurige begeerte, dat God met zijn volk en met zijn knechten zij. Jozua zal tot zijn werk ingaan, maar hij  weet  het  ook,  dat  Jozua  niet  anders  dan  in  de  mogendheid  des  Heren  zal  kunnen voorttrekken,  niet  voorspoedig  zal  kunnen  zijn,  dan  wanneer  Gods  aangezicht  met  hem optrekt. En daarom is zijne bede voor hen, die na hem zullen komen.

2) Door dit voorbeeld worden we vermaand, om onze gebeden en zorgen uit te oefenen voor de nakomelingschap. Vooral, dewijl ons beloofd is de voortdurendheid der Kerk tot aan het ginds der wereld, zoals wij in den vorigen Psalm ook hebben gezien. Laten wij dan in alle gebeden,  waarin  wij  om  heil  vragen  onze  nakomelingen  er  in  sluiten,  ook  die  nog  niet geboren zijn..

17. En zo willen wij dan, in blij vertrouwen op de genadige verhoring onzer bede, voorwaarts gaan met de bede (Exodus 39: 43 ): de lieflijkheid des HEREN, onzes Gods, zij over ons; en bevestig  Gij het  werk  onzer  handen  over  ons,  zodat  wij het  gelukkig  tot  stand  kunnen brengen, ja het werk onzer handen, bevestig dat, want het is toch Uw werk, dat Gij niet kunt laten varen (Psalm 138: 8).

De Kerk bidt om het opkomen van dien heerlijken morgen, wanneer elke wolk zal verdwijnen bij het rijzen van de Zon der gerechtigheid, en nacht en duisternis zullen niet meer zijn. Dan alleen zullen Wij ons verheugen en verblijd zijn ten allen dage..

PSALM 91.

TROOST IN STERVENSNOOD.

Deze Psalm wordt door de Talmudisten genoemd: "een lied tegen boze geesten" en in ‘t algemeen door de Joden gehouden voor een lied ter bescherming tegen nakende onheilen, bij de Christenen meer bepaald tegen pestilentie. In Psalm 90 hoorden wij het: "Heere! Gij zijt

ons ene toevlucht geweest aan geslacht tot geslacht," dat Mozes, de man Gods onder het ontzettend wegsterven van zijn volk in dien tijd, uit naam der jeugdige opwassende gemeente ten hemel riep. Hier horen wij dit als een toeroepen der gemeente aan enen man Gods, aan wie dat op geheel buitengewone, bijzonder in ‘t oog lopende wijze bevestigd is en het wordt tot een: "Gij Heere zijt mijne toevlucht. Den Allerhoogste hebt gij gesteld tot uw vertrek" (vs. 9). Wordt  in Psalm 90: 16 om de openbaring van ‘s Heren werk  ten gunste der gehele gemeente gebeden, hier (vs. 16) belooft de Heere aan hem op wie het oog der gemeente met bijzondere belangstelling gericht is, dat Hij hem zijn heil zal doen zien. Wij twijfelen niet, dat de man Gods, dien de gemeente in dezen Psalm eert, de Koning Hizkia is, toen deze na zijne ziekte weer in den tempel verscheen (2 Koningen 20: 11 ). wij twijfelen er echter evenmin aan of de Christelijke gemeente heeft juist gezien, als zij het alzo opvatte dat op den man Gods van het Oude Verbond, die in den vorigen Psalm tot den Heere sprak, en zijn ambt volbracht met het prediken van den toorn Gods en van het oordeel over de zondaars, nu de man Gods van  het  Nieuwe Verbond volgt,  wie de Heere gerechtigheid en eeuwig leven toezegt.  Heeft  de  satan  eens,  toen  hij  zich  veranderd  hebbende  in  een  engel  des  lichts, Christus  in  de  woestijn  verzocht,  dat  Hij  Zich  van  de  tinne  des  tempels  zou  afstorten (MATTHEUS. 4: 5 vv.) de woorden in vs. 11 vv. met volle recht, als in de eerste plaats en vóór  alle  anderen  van  den  Messias  gezegd,  willen  doen  voorkomen,  zo  heeft  daarin  de Christelijke Kerk aan het begin van de lijdensweken van Christus, de voorden in vs 14-16 tot goddelijke wijding van dezen gewichtige tijd gebruikt en naar het begin van vs. 15 (Hij zal Mij aanroepen" Lat. Invocavit me) wordt nog steeds de eerste zondag in de vasten de Zondag invocavit genoemd.

I. Vs. 1-9. Als de koning Hizkia voor de eerste maal na zijne herstelling van ene dodelijks ziekte zich weer in den tempel bevindt, begroet hem de gemeente, vertegenwoordigd door het eerste  koor,  met  een loflied der beschermende en reddende genade Gods, die niet  alleen gedurende de ziekte, maar reeds vroeger in den nood der Assyriërs (2 Koningen 18: 13-19; 37 18.13-19,37) zo  wonderbaar bestuurd heeft  (vs. 1); een tweede koor, den koning  zelven vertegenwoordigende  stemt  met  dezen  lof  in.  Terwijl  het  uit  zijne  ziel  belijdt  hoe  goed beveiligd hij zich als Gods beschermeling kent (vs 2 en 3) Vervolgens stelt het eerste koor uitvoeriger voor, wat onder allerlei gevaren van lichaam en leven het te betekenen heeft, dat men onder Gods bescherming staat (vs 4-9).

1. (Eerste koor). Die in de schuilplaats des Allerhoogsten is gezeten, die zal vernachten in de schaduw des Almachtigen (Psalm 36: 8; 57: 2). Die den Heere tot zijne toevlucht heeft zal ook in gevaren bij Hem veilig zijn.

De bescherming Gods wordt een latibulum genoemd, dat is, ene schuilplaats, en verborgen plaatsje, waarin men zich kan versteken bij openbaren, algemenen nood. Heilige Geest! wil ons hiermede vertroosten, dat zo een mens iemand kan verbergen op een verborgen plekje in tijd van nood, zoveel te meer God dit kan..

2. (Tweede koor). Ik zal tot den HEERE zeggen, die mij van mijne legerstede heeft opgericht: Mijne Toevlucht en mijn Burg! mijn God, op welken ik vertrouw (Psalm 18: 3; 71: 7).

Wie God kent, die weet ook, wat hij aan Hem heeft, en wat hij van God weet, dat zal hij ook onder  sommige  omstandigheden  belijden,  hij  zal  nu  en  dan  gaarne  aan  God  de  Hem verschuldigde eer geven. Maar in alle noden den naam van God aanroepen, bidden, loven en danken-dat  is  toch  ene  zaak,  die  ook  voor  vrome  mensen  niet  gemakkelijk  is.  Want  de gevaren, die den mens bedreigen de vijanden, die rondom op hem loeren, de bedreigingen, die daaruit  voortkomen,  zijn  ontelbaar   en  menigvuldig;  er  zijn  zichtbare  en  onzichtbare, vooruitgeziene en onverwachte, verborgene en openbare aanvallen, bij dag en hij nacht, in huis en op de straat. te huis en in den vreemde, met geweld, met list, in slimheid, ten verderve van velen aangelegd en volvoerd..

3. (Eerste koor). a) Want Hij zal u redden van den strik des vogelvangers, die ons leven steeds zoekt, dat is, van den dood, en van dien, die het geweld des doods heeft, den duivel (Prediker 9: 12. Hebr. 2: 14. 2 Tim. 2: 26), van de zeer verderfelijke pestilentie.

a) Psalm 124: 7

4. Hij, de Heere zal u dekken met Zijne vlerken (Deuteronomium 32: 11), en onder Zijne vleugelen zult gij betrouwen 1) (Psalm 17: 8; 36: 8; 61: 5); Zijne waarheid is ene rondas en beukelaar; de getrouwheid Gods in het vervullen Zijner Goddelijke toezeggingen (Psalm 57: 4), is ene beschutting in de gevaarlijkste tijden van oorlog.

1) Deze gelijkenis, welke ook elders de Schrift gebruikt, dient om de verwonderlijke zorg Gods in het bezorgen van ons heil op schone wijze te schilderen.

Indien de majesteit Gods, op zich zelf wordt beschouwd, zal Zij voorzeker niets hebben, wat lijkt op kippen of andere vogels, om met Hare vleugels de Kerken te beschermen. Maar om onze zwakheid te hulpe te komen, maakt Hij geen bezwaar, om enigszins van zijn hemelsen roem af te dalen, om onder het beeld van een klokhen ons te lieflijker te nodigen.  Er  is derhalve niets wat ons verhindert om vertrouwelijk tot Hem te naderen, wanneer Hij Zich zo vriendelijk geeft..

5. a) Gij zult niet vrezen voor den schrik des nachts, voor de plotselinge overvallen ten tijde der nachtelijke rust, voor den pijl, die des daags vliegt 1), wanneer het slaggewoel van alle zijden omgeeft en benauwt.

a) Job 5: 19-20. Spreuken 3: 25. Hoogl. 3: 8.

1) Meer uitgebreid geeft de Profeet nu aan, wat ik kort te voren heb aangevoerd, van welken kant Satan ons ook moeilijkheden aandoet, en met welk soort pijlen hij ons ook wil treffen, indien wij tevreden zijn net de geheel enige bescherming Gods, ons niets zal schaden. En dit vast te houden is wel der moeite waard, dat, wie (God in Zijn bescherming neemt wèl en van alle kanten is beveiligd. Want waar niets moeilijker is, dan God als bevrijder te omhelzen, hoezeer ook ieder, naar zijn mate, Hem nodig heeft, waar echter zoveel doden en gevaren ons omringen waardoor ons leven belaagd wordt, bekruipt terzelfder tijd de twijfel, die onrust en slingering baart. Daarom vermeldt de Profeet, niet zonder oorzaak, verschillende vormen van

rampen, opdat de gelovigen niet slechts in één opzicht redding voor zich van God vragen, maar ontelbare beproevingen dapper weerstand bieden. Aan den schrik des nachts herinnert hij daarom, dewijl zowel de duisternis den mens vreesachtig maakt, als wel de nacht aan velerlei ongemakken  is  blootgesteld.  Vervolgens,  indien  slechts  iets  wordt  waargenomen, beginnen wij bevreesd te worden voor meerdere dingen..

Zij, die op den Heere betrouwen, ‘s Heren gunst genieten, hebben niet te vrezen, noch voor den  schrik  des  nachts,  noch  voor  den  pijl  des  daags,  noch  voor  de  zeer  verderfelijke pestilentie. De Heere zal hen behoeden en sparen, ook als er duizenden aan hun zijne vallen, en tienduizenden aan hun rechterhand, tot hen zal het niet genaken.

Gelijk  de dichter  begonnen is,  zo  gaat  hij voort  om zich  en  alle ware godvruchtigen te vertroosten met de toezeggingen van ‘s Heren zorg, hulpe en bewaring tegen alle gevaren en onder alle noden, de grootste niet uitgezonderd..

6. Maar gij zult ook niet verschrikken voor aanstekelijke ziekten,voor de pestilentie, die, het ene offer na het andere plotseling wegrapende (Exodus 11: 4), in de donkerheid wandelt, noch voor den dodelijken pestwind, het verderf, dat op den middag, wanneer de zon aan den hemel het hoogste staat, het meeste verwoest (Spreuken 3: 23-26).

7. Aan uwe linkerzijde zullen er duizend vallen, en tien duizend aan Uwe rechterhand; maar tot U zal het verderf niet genaken.

8. Alleenlijk zult gij het met Uwe ogen aanschouwen, hoe velen er vallen, terwijl gij veilig zijt onder de vleugelen van Uwen God (Psalm 27: 3; 32: 7), en gij zult de vergelding der goddelozen zien, hoe zij straf lijden voor het kwaad, dat zij u gedaan hebben.

Van  dezen  Psalm  zou  men  een  groot  misbruik  kunnen  maken,  gelijk  de  duivel  in  de verzoeking van onzen Heere misbruik daarvan maakte (MATTHEUS. 4: 6). Indien wij toch uit de hier gestelde woorden wilden afleiden, dat gene rest noch enig ander leed immer den vrome genaken zal, zo zal de geschiedenis der H.S. en onze eigene ervaring ons alleszins weerspreken.  Ongetwijfeld is de Heere alles  voor  Zijn gunstvolk,  in noden en in gevaar mogen zij tot Hem vluchten, en op Hem en Zijne belofte vertrouwend staat maken. Indien Zijne wijsheid en heiligheid het nodig keurt hen in ellende en in jammer te doen komen, of zelfs in den dood te doen bezwijken, dan weten wij, dat degenen, die God liefhebben, alle dingen moeten medewerken ten goede, en dat dan zelfs de dood een bode des vredes en des eeuwigen levens is; ook op den onzichtbaren dienst der engelen mogen alle kinderen Gods rekening maken, al Zijne woorden zullen voor hen waarheid zijn, en Hij behoudt trouwe tot in der eeuwigheid. Maar hetgeen wij in dezen Psalm hebben is van enen meer bijzonderen aard. Wanneer de Heere namelijk in den bangsten en donkersten nood een  of ander aan Zijne gunstgenoten stellig geeft te geloven, en door beloften en toespraak verzekert, dat het kwaad hen niet genaken zal, al woedde zelfs dan ook de pest, en al zag hij zich door leeuw en ander aangerand,  nochtans  zou  hij  veilig  en  gerust  kunnen  zijn  en  als  in  de  schuilplaats  des Almachtigen  kunnen  vernachten.  Waar  is  het,  dat  wij  thans  gene  openbaringen  meer  te wachten hebben, en wij zouden grotelijks vrezen, dat  zij, die ze in onzen tijd voorgeven

ontvangen  te hebben,  zich deerlijk  door  inbeelding  en geestdrijverij laten misleiden,  maar even zo zeker is het, dat  de Heere Zijnen gunstgenoten in de omstandigheden soms door Zijnen Geest en op zulk ene wijze met den inhoud en de beloften Zijns Woords werkzaam maakt, dat zij zich daarop geheel verlaten en ene volkomen rust en hoede genieten. Zalig hij, die zulk een vriend van Jehova is, zalig hij, die in den nood zulk ene ervaring kent..

9. Want, Gij HEERE! zijt mijne Toevlucht! Den Allerhoogste hebt gij gesteld tot uw Vertrek.

In den grondtekst vinden wij in dit vers ene afwisseling van personen. De eerste helft van het vers: "Gij Heere! zijt mijne Toevlucht," spreekt het tweede koor uit Der Konings ziel, dat het bevestigt, dat hij weten mag Gods beschermeling te zijn, gelijk het dit reeds in vs. 2 deed. Vervolgens gaat het eerste koor voort: "Den Allerhoogsten hebt gij gesteld tot uw vertrek," waarmee de gemeente de zo even van haren Koning vernomene belijdenis bezegelt..

10.

II. Vs. 10-16. Het eerste koor, dat de gemeente vertegenwoordigt, heft op nieuw zijne rede aan, en zingt zeer vertroostende dingen toe; geen kwaad zal hem treffen, en wanneer hij over stenen en rotsen in dit leven moet heengaan, zal hij zich toch niet stoten, want hij wordt door onzichtbare handen gedragen, en ook geen openbaar geweld noch geheime listen van den bozen vijand zullen hem schade doen (vs. 10-13). Nu neemt een derde koor, waardoor de Heere zelf spreekt, het woord, en belooft hem, tot wie de gemeente gesproken heeft, en wie ook  Hij,  de  Heere  getuigenis  mag  geven,  dat  hij  in  Zijne  gemeenschap  en  onder  Zijne bijzondere bescherming staat, de verhoring zijner gebeden en de heerlijke uitredding uit al Zijne noden, maar ook verzadiging met een lang leven en de gehele volheid der Goddelijke openbaring van zaligheid (vs. 14-16).

10. (Eerste koor). U zal, daar gij den Allerhoogste tot uwe toevlucht gemaakt hebt (vs. 9), geen kwaad wedervaren (Job 5: 19), en gene plage zal uwe tent naderen (Psalm 54:  14. Exodus 12: 23).

11. a) Want Hij, de Heere, die Uwe toevlucht is (vs. 9), zal Zijne engelen van u, in betrekking op u, bevelen, dat zij u bewaren in al uwe wegen 1).

a) Psalm 34: 8. MATTHEUS. 4: 6. Luk. 4: 10.

1) Wij zien, dat Hij op het hoofd samentrekt, wat door die weldaad ten goede komt van alle leden. Nu spreekt  hij in het  meervoud  van alle wegen, waardoor hij meer onderscheiden uitdrukt, dat waarheen ook de weg leidt, de Engelen altijd de leidslieden zijn. En zeker zien wij het, hoe krom en bochtig ook onze levensloop is en hoe vele stormen ons hierheen en daarheen onophoudelijk slingeren. Alzo behoort het, dat de Engelen ons tot leidslieden voor elke handeling en elk plan worden toebedeeld, opdat wij mogen weten voort te gaan, hetzij de noodzakelijkheid ons ter rechter of ter linker hand leidt. Ondertussen is het waarschijnlijk, dat onder  den  naam  van  wegen  ons  bescheidenheid  word  aanbevolen,  opdat  wij  God  niet beproeven met halsbrekende toeren, maar ons houden binnen de grenzen onzer roeping. Want

indien iemand blindelings voortgaat en meer wil dan God veroorlooft, alsof hij zou willen boven de wolken stijgen in strijd met Gods woord, dan belooft Hij Zijne Engelen niet tot dienaren of helpers in diens onbezonnenheid..

De engelen zorgen voor Jakob’s veiligheid (Genesis 28: 12); twee engelenlegers slaan zich rondom hem neer als bij Ezau tegemoet trekt Genesis 28: 1 en 2) de Heere zendt Zijnen Engel voor Israël uit (Exodus 23: 20 en elders; ) de vorst over het heir des Heren strijdt voor Israël (Joz 5: 13 vv.); engelen op vurige wagens en paarden legeren zich rondom Dothan, om Elisa te beschermen (2 Koningen 8: 16-17). Al deze gevaren dreigden onder Gods toelating, en genaakten  de  mannen  Gods  als  door  de  uitwendige  omstandigheden,  die  hen  omgaven; ontmoetten zij ze daarom op hun wegen, zo beschermden hen nochtans de engelen Gods, maar niet, wanneer zij God zelven verzochten door zich willekeurig in het gevaar te storten (MATTHEUS. 4: 6)..

Onder wegen hebben we niet alleen uitwendige, maar ook inwendige levensomstandigheden te verstaan, waarop de Heere God Zijne kinderen omringt met Zijne trouwe zorg en hoede.

12. a) Zij zullen u op de handen dragen, opdat Gij uwen voet, wanneer die enen weg vol van gevaren en van grote hindernissen moet bewandelen,aan geen, steen stoot, en gij alzo zoudt vallen (Psalm 121: 3).

a) Luk. 4: 11.

13. Op den a) fellen leeuw en de ander zult gij treden, gij zult den jongen leeuw en den draak vertreden, zodat noch openbaar geweld noch heimelijke list iets tegen u vermogen.

a) Job 5: 22,23. Mark. 16: 18. Luk. 10: 19.

14. (Derde koor). Dewijl hij, tot wie de gemeente alzo spreekt (vs. 10-13), Mij zeer bemint, zonder enig vertrouwen op zich zelven of de wereld Mij aanhangt, spreekt God, zo zal Ik hem uithelpen: Ik zal hem op ene hoogte stellen, waar geen kwaad hem kan genaken, want hij kent Mijnen naam, hij kent Mijne almacht, verheugt zich in Mijne barmhartigheid, vertrouwt op Mijne waarheid, looft Mijne wijsheid.

15. Hij zal Mij aanroepen, en Ik zal hem verhoren (Psalm 50: 15); in de benauwdheid zal Ik bij hem zijn (Jes. 41: 10); Ik zal er hem uittrekken, en zal hem verheerlijken.

16. Ik zal hem met langheid der dagen verzadigen, en Ik zal hem mijn heil doen zien, hem in alles voorspoedig maken (Psalm 50: 23).

Hij bemint Mij, kent Mij, roept Mij aan, alle kentekenen van het vast vertrouwen, dat Gods knecht in Hem stelt, en dat de Heere nimmer kan beschamen. Het lange leven is wel in de eerste plaats een aards goed, maar toch een der kostbaarste onderpanden van Gods gunst onder de Oude Bedeling, en daarom een type (voorbeeld) van het eeuwig leven in Christus, van het stillen van den honger en den dorst van het gelovig hart. In het lange leven "doet God

hem Zijn heil zien." laat hem ondervinden, dat Hij de Zijnen steeds helpt, redt en bewaart. Ook bij deze belofte schemert het licht des eeuwigen levens door..

Duizenden komen om in de zonde, of vallen rondom hem, maar hij wordt bewaard als door een wonder. Dikwijls ondervindt  hij wondervolle bescherming, en hij heeft  den troost: te weten, dat alle engelen in den hemel dienende geesten zijn voor de erfgenamen der zaligheid. Hij zal lang genoeg leven, hij zal in deze wereld bewaard blijven, totdat hij het werk gedaan heeft, waartoe hij in de wereld was gezonden en hij bereid is voor den hemel, en dat is lang genoeg. Wie zou wensen een dag langer te leven, dan God enig werk te doen heeft of door hem of aan hem? Iemand moge jong sterven, hij heeft genoeg van het leven. Een goddeloos man is niet voldaan, zelfs niet met een lang leven. Des Christens voornaamste vrees is, dat hij van het pad der deugd zal worden afgetrokken; hij bidt om daarop bevestigd te worden, en er weer op te worden gebracht, al is het door kastijdingen, indien hij dwaalt. Ten laatste eindigt de strijd, hij heeft voor altijd gedaan met verdriet, zonde en beproeving; hij is op ene hoogte gesteld  en  verheerlijkt,  zo  niet  hier,  zeker  in  den  hemel,  waar  hij volkomen  redding  zal aanschouwen. Dit moge in ‘t bijzonder doelen op Christus, maar is ook toe te passen op Zijn volk. Laat ons bidden, dat de Heere onze zielen wil bezoeken met Zijne zaligheid, en dit tot in lengte van dagen, voor alle eeuwigheid..

Toen Rusland in het jaar 1812 met den inval der Fransen bedreigd werd,  was ieder zeer verontrust; alleen prins Gallitzin niet. Zijne vrienden waren daarover verwonderd. Was hij een verrader van zijnen Keizer geworden? Onmogelijk, aan zijne trouw was niet te twijfelen, In dit gewichtig punt van beslissing meende de vorst, dat het zijn plicht was, den Keizer met de  rots  bekend  te  maken,  door  welke  hij  in  gevaar  rustig  bleef;  hij  verzocht  om  ene zamenspraak: het werd hem toegestaan. Het naderen van den vijand was natuurlijk het eerste onderwerp van het gesprek, daarop, als nauw daarmee samenhangende, de toestand van den prins. De Keizer vraagde hem, waardoor hij zo stil en rustig gedurende den algemenen schrik was; de prins trok een kleinen Bijbel uit den zak en hield dezen den Keizer voor. Toen deze zijne hand uitstrekte om dien te nemen, viel de Bijbel op den grond en viel open op Psalm 91. "O, dat Uwe Majesteit deze plaats van toevlucht mocht zoeken!" zei de prins, toen hij de woorden van den Psalm had gelezen. Zij scheiden van elkaar. Een algemene biddag werd uitgeschreven, en de geestelijke, die predikte, nam den 91sten Psalm tot  zijnen tekst. De Keizer verrast, vraagde den prins, of hij de omstandigheden bekend gemaakt had, die hij hun gesprek waren voorgevallen. Hij verzekerde hem, dat hij er niets van gesproken had. Korten tijd  later,  toen  de  Keizer  enige  ogenblikken  over  had  en  de  noodzakelijkheid  van  ene Christelijke opwekking gevoelde, zond hij tot zijnen Kapelaan, opdat die hem in zijne tent uit den Bijbel zou voorlezen. Hij kwam en begon met Psalm 91. "Houd op," zei de Keizer, "wie zei u, dat gij dit zoudt lezen?" "God" antwoordde de Kapelaan. -"Hoe?" riep Alexander I uit. De Kapelaan ging voort. "Verrast, toen Uwe Majesteit tot mij zond, viel ik voor God op mijne knieën en smeekte Hem,  mijne zwakke lippen te onderwijzen,  wat  ik  moest  spreken.  Ik gevoelde,  dat  het  gedeelte der  Heilige Schrift,  dat  ik  begon te lezen,  mij duidelijk  werd aangewezen.  Waarom  mij  Uwe  Majesteit  in  de  reden  viel,  weet  ik  niet"  De  uitwerking hiervan was ene grote verandering in des Keizersgedrag, en de openbaring van een groten ijver om de Heilige Schrift te verbreiden. In zijnen zak droeg hij altijd een papier, waarvan men den inhoud niet kende, en dat hij, zo dikwijls hij een ander kleed aantrok, daarin gewoon

was te steken. Men hield het voor een gewichtig document. Bij des Keizers dood bevond men, dat het Psalm 91 was..

PSALM 92.

EEN SABBATSLIED.

1. Een Psalm, een lied, als Psalm 48, 66-68, 83, 87, 88 en 108, en wel dit,  om op den sabbatdag, bij het morgenoffer te gebruiken (Numeri 28: 8 ).

2.

Lazen wij in Psalm 91: 8; "Gij zult het met uwe ogen aanschouwen, en gij zult de vergelding der goddelozen zien, in het voor ons liggende lied (vs. 12) horen wij den dichter zeggen: "Mijn oog zal mijne verspieders aanschouwen, mijne oren zullen het  horen aangaande de boosdoenerij, die tegen mij opstaan." Daar werd het den vromen koning Hizkia toegeroepen, hier  is het  naar  onze mening  de vrome Josia,  de "door  den Heere gesteunde,"  zoals de betekenis van zijn naam is (1 Koningen 13: 2 ), die in een tijd, toen het dreigend ineenstorten van de bestaande verhoudingen niet meer was tegen te houden (2 Koningen 23: 27): zich vertroost met de onvergankelijkheid en de toekomstige heerlijkheid der kleine gemeente, die zich  nu  in  verdrukking  en  in  vernedering  bevindt.  Alleen  het  geloof  aan  de  eindelijke overwinning der vromen, die in vergelijking der massa goddeloze en ongelovige dwazen, ene steeds kleiner wordende minderheid uitmaakten, en het door hen te weeg gebrachte gericht mede  moesten  dragen,  kon  aan  Josia  moed  en  opgewektheid  geven,  om  ondanks  den tegenwoordigen toestand, die zonder troost of uitzicht was, altijd overvloedig te zijn in het werk   des   Heren,   wel  wetende,   dat   zijn  arbeid   niet   ijdel  was   in  den  Heere.   Een Sabbats-karakter heeft het lied daardoor in ‘t uitwendige, dat het zeven malen (vs. 2, 5, 6, 9, 10, 14, 16) den allerheiligsten naam "Heere" (Jehova) noemt. Josia, die voor de herstelling van enen regelmatigen godsdienst zo werkzaam was, heeft het zeker dadelijk van den beginne tot  een  "Psalm,  een  lied  op  den  Sabbatdag"  bestemd.  Het  is  echter  niet  zozeer  de scheppings-Sabbat,  dien  het  lied  beschouwt,  als  wel die  Sabbats-rust  van  het  volk  Gods (Hebr. 4: 9), van welke wij thans reeds een voorsmaak hebben in den vrede van een gelovig hart.

I. Vs. 2-4. De gemeente, in wier naam de zanger zegt hetgeen hij hier tevens uit zijn eigen hart  spreekt,  erkent  in  het  loven  van  God,  waartoe  zij  zich  op  de  heilige  plaats  heeft verzameld, ene bijzonder heilige bezigheid, en het ontbreekt haar daartoe zo weinig aan stof, dat  zij integendeel alle mogelijke instrumenten die het  gezang kunnen begeleiden, te hulp moet nemen, om enigszins te kunnen voldoen aan den drang van haar hart.

2. Het is goed niet alleen in Gods ogen, maar ook heilzaam voor de mensen, dat men den HEERE love, en Uwen naam psalmzingen Allerhoogste (Psalm 147: 1)!

3. Dat men in den morgenstond Uwe goedertierenheid verkondige, welke aan het morgenlicht gelijkt, dat door den nacht heen breekt (Psalm 30: 6; 59: 17), en Uwe getrouwheid in de

nachten,  Uwe getrouwheid,  die in de eenzaamheid  van den nacht  onze beste gezellin is; (Psalm 89: 2).

Benevens dit, noemt de Heilige Schrift nog twee andere, die goed zijn: Klaagt. 3: 26 en 27; geduldig zijn en op des Heren hulp hopen en Hebr. 13: 9, dat het hart gesterkt worde.

Het "in den morgenstond" en "in de nachten" dient zeker om het onvermoeide aan te tonen in het loven van God, dat overeenstemt met de onafgebrokene uitingen der Goddelijke goedheid en trouw (Psalm 16: 7, 42: 9). Daarom behoeft men echter niet te menen, dat de Psalm zowel bij den avond- als den morgengodsdienst zal gezongen zijn..

4. Op den asor, dekachorde, het tiensnarig instrument (Psalm 33: 2), U danke, en op de luit Uwen naam lofzinge, met een voorbedacht, een vrolijk lied op de harp (1 Kronieken 25: 31 ) Uwe genade en waarheid verkondige.

Zo waarachtig als God de Bron van alle zaligheid is, en zo waar Hij Zijnen naam ter zaligheid van zondaren geopenbaard heeft, zo zeker moet het prijzen Zijner Heerlijkheid, dat uit de kennis  van  dezen  naam  voortvloeit,  de  hoogste  blijdschap  zijn,  het  toppunt  van  alle geestelijke vreugde, ene bron van zaligheid. In dit zalig element worstelt en beweegt zich de voor  ons  liggende  vreugde-psalm.  Deze  is  een  voorsmaak  van  de  hemelse  vreugde  des eeuwigen levens, dat van enkel lofzangen vervuld is, want de Sabbatsrust van Gods volk is een eeuwige feestdag tot lof van Jehova..

5.

II. Vs. 5-7. De zanger spreekt nu, hoewel in de eerste plaats van zich zelven, in naam der gemeente uit, wat in haar den drang om God te loven heeft opgewekt. Deze is ene gave van boven,  die  degene  geschonken  wordt,  welken  de  Heere  tot  kennis  Zijner  werken  en  tot vreugde  daarin  geleid  heeft,  terwijl  er  zo  ontelbaar  vele  dwazen  zijn,  die  gedachte-  en gevoelloos Gods werken voorbijgaan, alsof zij niets daarmee te doen hadden.

5. Want Gij hebt mij verblijd, HEERE! met Uwe daden; ik zal juichen over de werken Uwer handen, met welke Gij in hetgeen op aarde geschiedt ingrijpt en het ten zegen voor de Uwen schikt.

6. O HEERE! zo jubel ik in aanbiddende bewondering, hoe groot zijn Uwe werken, zowel van Uwe scheppende kracht als van Uwe Voorzienigheid; een mens kan ze niet bevatten, en wie door Uwen Geest geleid ze doorzoekt, moet erkennen, dat zij boven alle gedachten groot zijn in  macht,  wijsheid  en  goedheid.  Zeer  diep  zijn  Uwe  gedachten  1),  men  kan  ze  niet doorgronden, en toch gevoelt men, hoe dieper zij zijn, des te meer wonderen van genade en waarheid  bevatten  zij in  zich  (Jes.  55:  9.  Rom.  11:  33).  Uwe  verhevene  oogmerken  en bedoelingen vervullen ons met aanbidding.

1) Het is onmogelijk, dat de kortzichtige mens de grootheid der werken Gods kan afmeten. Evenmin kan hij de diepte der Goddelijke gedachten doorgronden. Wie waarlijk door Gods Geest verlicht is, erkent dit eerst recht. Niet de dwaas, niet de onvernuftige.

De dichter toont hier, zoals blijkt uit het volgende, dat hij in het heiligdom is ingeleid. Hij heeft een recht inzicht gekregen in de wegen Gods, die Hij met de mensenkinderen houdt. En daarom zal hij zich in God verblijden, dewijl hij niet aanziet wat voor ogen is, maar op het einde en op de toekomst let.

7. Een onvernuftig man, die zijn menselijk verstand niet gebruikt, maar als een onverstandig dier daarheen leeft, weet er niet van, voor de grootheid Uwer werken heeft hij geen oog, en van Uwe gedachten beseft  hij niets (1  Kor.  2:  14),  en een dwaas! bij  wie  het  vlees de overhand heeft, verstaat dit niet, al stelde men het hem nog zo duidelijk voor ogen.

8.

III. Vs. 8-12. Werd in de vorige afdeling het grote onderscheid, dat tussen den rechtvaardige en den goddeloze bestaat, wat beider inwendige gezindheid omtrent Gods werken aangaat, besproken, thans wordt dit onderscheid, wat beider uitwendige lotgevallen aangaat verder uiteengezet. De wijze, waarop de Heere den een en den ander zo verschillend behandelt, wordt als een daadzakelijk bewijs voorgesteld van de grootheid Zijner werken en de diepte Zijner gedachten, die te voren het onderwerp van aanbiddende vreugde waren.

8. Dat de goddelozen groeien als het kruid, met zeer groten wasdom, en al de werkers der ongerechtigheid bloeien, alsof hun de wereld en al hare heerlijkheid toebehoorde, moge ons gedurig verwonderen, wanneer wij het heiligdom ingaan en op het einde letten, dan beseffen wij, dat zij slechts een tijd lang voorspoed hebben, opdat zij tot in der eeuwigheid verdelgd worden (Ps 37: 38).

9. Maar Gij, die der opgeblazenen overmoed veracht, en tegen wie zij zijn opgestaan, als konden zij Uwe gerichten trotseren, zijt de Allerhoogste, ongenaakbaar voor alles, wat zich tegen U zoekt te verheffen, en alles overweldigend, zodat een mens, ook wanneer hij het niet wil erkennen, toch in Uwe onbeperkte macht staat. Gij zijt in eeuwigheid de HEERE! Jehova, de God des verbonds, die alle overtreders met Uwen vloek achtervolgt.

10. Want zie, Uwe vijanden, o HEERE! want zie Uwe vijanden zullen vergaan, zodat men reeds nu als met den vinger op hun smadelijk einde kan wijzen, alsof het  reeds aanwezig ware; al de werkers der ongerechtigheid, die nu ene nauw aaneengeslotene massa vormen, zullen  verstrooid  worden,  om  dan  elk  in  ‘t  bijzonder  des  te  gemakkelijker  vernietigd  te kunnen worden.

11. Maar Gij zult, daar ik met den Allerhoogste, die in eeuwigheid is, in levensgemeenschap sta, mijnen hoorn verhogen, wanneer Zijne vijanden omkomen (vs. 10), gelijk eens eenhoorns 1), zodat ik in het gevoel van de overwinnende kracht, die bij Gods volk is, op de strijdplaats sta (Numeri 23: 22. Deuteronomium 33: 17. Psalm 29: 6); ik ben met verse olie overgoten, ik

ben  gezegend  met  allerlei  genadegiften,  want  nu  is  het  de  tijd  der  verkoeling  voor  het aangezicht des Heren (Hand. 3: 19).

1) Eig: "als van een buffel." De verheffing van hunnen hoorn belooft hun Psalm 89: 18. Hij verheft  zich  moedig  zowel  tot  enen  aanvallenden  als  tot  enen  verdedigenden  kamp.  De blijmoedigheid,  de  dapperheid  van  den  buffel  vermelden  de  woorden  der  oude  profeten: Numeri 23: 22; 24: 8, en daaruit afgeleid Deuteronomium 33: 17..

12. En mijn oog, dat nu zo schuw en vol tranen ziet op de menigte en de boosheid van hen, die mij haten, zal mijne verspieders aanschouwen, als zij omkomen of onschadelijk worden gemaakt; mijne oren, die nu den naam der vervolgers, en het bericht hunner nabijheid als een ontzettenden klank opvangen, zullen het  horen, aangaande  de boosdoeners, die tegen mij opstaan, hoe hun vergolden is haar hetgeen zij verdiend hebben (Psalm 28: 4; 91: 8).

Dit  vers  ziet  misschien  op  Christus,  op  Zijne  overwinning  over  satan,  dood  en  hel,  de verwoesting van hen, die Hem vervolgd en gekruisigd hebben, die Zijn Evangelie hebben tegengestaan en den eindelijken ondergang der onboetvaardigen ten laatsten dage. Zij, die tegen Christus opstaan, zullen voor Hem vallen, en tot ene voetbank Zijner voeten worden gemaakt..

13.

IV. Vs. 13-16. Het kostbaarste, dat de rechtvaardige in zich draagt, zijn geloof en zijne liefde tot God, is het, waardoor Gods vijanden ook zijne vijanden worden (2 Tim. 3: 12). Daarom is de rust, die het volk Gods nog wacht, reeds van die zijde ene grote en heerlijke, omdat, wanneer nu de rechterhand des Heren de overwinning over alle tegenstanders behaalt, Gods volk  ook  aan  zijne  vijanden  zijn  lust  ziet;  maar  de  heerlijkheid  van  dezen  toekomstigen Sabbat reikt oneindig verder; in de plaats van het groeien der goddelozen en het bloeien van de  werkers  der  ongerechtigheid,  komt  vervolgens  een  groeien  der  rechtvaardigen  en  een bloeien in onvergankelijke jeugd.

13. De rechtvaardige zal, wanneer de tijd van vernedering en van verdrukking, waarin hij zich thans bevindt, door de verdelging der goddelozen voorbij is, groeien als een palmboom, die ook in hitte en dorheid zijn groen loof niet verliest; hij zal wassen als een cederboom op Libanon, die na eeuwen nog jeugdig is, en een aangenamen geur van zich geeft (Hos. 14: 6 vv. Richteren 9: 15).

Wordt  in vs. 8 de goddeloze met  het  gras vergeleken, zo  hier de rechtvaardige met  den palmboom; beide groeien, maar welk een onderscheid is er tussen beide. Het gras schiet snel op, heeft ook een lachend groen, de kleur der hoop, maar heden bloeit het, en morgen wordt het  in den oven geworpen. De palmboom is het beeld van langzaam doch aanhoudend en zeker  groeien  en  van  ene  bestendige  heerlijkheid;  zomergloed  en  winterkoude  gaan  hem voorbij, en hij blijft aan ‘t groeien, gelijk het beeld van den ceder aanwijst, dien men niet met jaren, maar met eeuwen telt. Het gras groeit en bloeit, maar brengt het tot gene vrucht. De palmboom daarentegen geeft zijne vrucht op zijnen tijd, en welk ene zoete, kostelijke vrucht

is de dadel! Het gras op de daken zaait niemand, het groeit en geeft zaad, gelijk het onkruid, van zelf. De palmboom daarentegen is geplant, heeft oppassing en verzorging nodig, zal hij voorspoedig wassen. Dit  is het  onderscheid van den goddeloze en den rechtvaardige. De eerste  schiet,  gelijk  al  wat  kwaad  is  uit  den  zich  zelven  bevruchtenden  grond  van  het natuurlijk bestaan en des vlezes op, door eigen kracht, zonder strijd, met ene schitterende heerlijkheid, die pronkt, maar kort is en de kiem des doods in zich draagt. Deze wordt geplant op  heiligen  grond  en  onder  het  aanhoudend  toevloeien  van  krachten  der  eeuwigdurende genade, het heeft geen toenemen, dat vroeg rijp doet zijn,  maar dat gematigd en daarom degelijk is, een vet worden, een bestendig groeien, bloeien en vruchten dragen in deze genade des Heren..

Hoe rijk de bloesem der dadelpalm is kan daarnaar beoordeeld worden, dat zij, wanneer zij hare volle grootte bereikt heeft, 3-400, en hier en daar zelfs 600 pond vruchten draagt. Er is geen lieflijker en majestueuzer gezicht, dan de palm der oase met haar dient schaduw gevend dak,  hare  liefelijke  frisse  bladeren,  hare  wiegelende  takken  en  de  vrolijk  daarin  heen  en weervliegende vogels, terwijl onder die takken welige planten groeien, -een beeld des levens midden in de wereld des doods. Daarbij komt, dat de gehele boom van zijn wortel tot aan zijn kruin, het sap ingesloten, den mens ten dienste staat; er is niets aan wat niet op enige wijze ten nutte kan gebruikt worden. De vergelijking van den rechtvaardige met den palmboom biedt dus punten van vergelijking in menigte aan, en lag des te meer voor de hand, daar bij men oosterling de palm het beeld uit de plantenwereld voor den mens was; de Arabieren noemen haar: "de Zuster van den mens" en vergelijken hare delen met  die van den mens. Bij de vergelijking met den ceder des Libanons komt vooreerst zijn hoge groei en de intensiteit van zijne groeikracht in aanmerking, maar ook het altijd groene van zijn loof en de aangename geur, dien hij geeft..

14. Zij, die de gemeenten der rechtvaardigen uitmaken, die in het huis des HEREN geplant zijn, als in den grond, waarin zij wortelen schieten, en waar van alle zijden hun goddelijke levenslucht en hemelse kracht toestromen, dien zal gegeven worden te groeien en te bloeien evenals bomen, wanneer zij op ene vette plaats of aan waterbeken staan (Psalm 1: 3. Jes. 5: 1), in de voorhoven onzes Gods, die zich wel op enigen afstand van het heiligdom bevinden, maar het toch altijd nabij genoeg zijn, als bomen der gerechtigheid, ene planting des Heren, opdat Hij verheerlijkt worde (Jes. 61: 3).

In het huis des Heren waren afbeeldingen van cederen, van palmen en van allerlei bloeiende bomen in de tapijten en in het snijwerk. Zij vertoonden een beeld van de volheid des levens in de nabijheid des Heren (1 Kronieken 6: 29, 36; 7: 36). Dit gaf reden tot deze vergelijking..

In het huis des Heren, in den staat der genade zijn de rechtvaardigen geplant. Van nature groeien zij in een gans anderen grond: hun natuurlijke grond is de zondige natuurstaat. Daar staan   zij   in   een   grond   van   vijandschap   tegen   God,   van   ongeloof,   ijdelheid   en onverschilligheid,  waar  zij volstrekt  geen  goede  vruchten  kunnen  voortbrengen.  Maar  de rechtvaardigen zijn, elk op zijnen tijd, door den hemelsen landman verplant, uit deze boze wereld getrokken en overgezet in den staat der genade. Daar staan zij in een vetten grond, terwijl de Heilige Geest hun genade en krachten geeft. Zij, die in het huis des Heren geplant

en  overgebracht  zijn  tot  den  staat  der  genade,  zullen  gloeien  en  bloeien,  zij  zullen  hun genadeleven betonen in heerlijke bloesems en aangename vruchten, zij zullen (en dat uit hen zelven, want het is hun gegeven) vruchtbaar zijn in kennis, geloof, vertrouwen, liefde, hoop, hemelsgezindheid en allerlei goede werken. Deze hunnen bloeistaat zullen zij vertonen in de voorhoven van onzen God, in de gemeente op aarde. Het verdient nog zeer onze opmerking, dat er eigenlijk staat: "zij zullen doen groeien". De natuurkenners hebben opgemerkt, dat de palmbomen van tweeërlei seksen zijn, mannelijke en vrouwelijke, en dat die van de laatste soort  gene goede vruchten voortbrengen, tenzij zij met  het  stof der mannelijke bloeipalm bestrooid zijn. Brengt men dit nu in het geestelijke over, dan levert het een eigenaardigen zin op: "Zij zullen doen groeien" geeft dan te kennen, dat de rechtvaardigen, die door een levend geloof in de inwendige kerk geplant zijn, ook wederom in ‘s Heren hand zedelijke middelen en  werktuigen  zijn  ter  levendmaking  en  toebrenging  van  anderen,  die  nog  alleen  tot  de uitwendige kerkgemeenschap behoren..

De priester des Heren  moest, aleer hij in het  eigenlijke huis des Heren, in het  heiligdom kwam, door den voorhof gaan, waar het altaar der verzoening stond, en het koperen wasvat der reiniging. En nu is het zeker, dat er geen toeneming is in genadeleven, en verzekering van de zonde en schuldvergeving, indien er niet een gedurig gebruik gemaakt wordt van het bloed der verzoening en het badwater der reiniging van Jezus’ bloed. Wie in waarheid gedurig bij dit badwater verkeert en het door Gods genade leert toepassen op zijn schuldige ziel, zal ook in waarheid zich vertonen als een eikenboom der gerechtigheid, als ene plantinge des Heren.

15. In den grijzen ouderdom zullen zij nog vruchten dragen, daar de inwendige mens van dag tot dag vernieuwd wordt (2 Kor. 4: 16); zij zullen vet 1), en groen zijn als olijfbomen (Psalm 52: 10. Jes. 65: 22).

1) Dit is de kracht van het genadeleven, dat de Geest van God, die in hen woont opwekt en onderhoudt, en dat hen zelfs in dien ouderdom, met ijver, lust en opgewektheid vervult, om voor den Heere te leven. Door die geestelijke vettigheid, door die kracht van het genadeleven zijn zij, ook zelfs in den grijzen ouderdom, groen of groenende, als welige en frisse bomen..

16.  En  waartoe  heeft  de  Heere  hen  gemaakt  een  uitverkoren  geslacht,  een  koninklijk priesterdom, een heilig volk, een verkregen volk (1 Petrus 2: 9)? Waarom heeft hij ze geplant in Zijne voorhoven? Opdat  zij zouden verkondigen de deugden desgenen,  die hen uit  de duisternis geroepen heeft tot Zijn wonderbaar licht. Om te verkondigen, dat de HEERE recht is, gelijk Hij in Deuteronomium 32: 4 geroemd wordt. Hij is mijn Rotssteen, en in Hem is geen onrecht.

Zo leert ons ook de ervaring, dat er gene roerender getuigen en predikers voor het jongere geslacht zijn, dan vrome grijsaards, terwijl daar hun lichaamskrachten, hun wetenschap, hun kunst  door  zwakheid  des  ouderdoms  minder  worden,  hun  vroomheid  des  te  liefelijkere vruchten draagt, hoe nader zij aan het graf komen..

Is ook het oog zijns lichaams verdonkerd, zijn zielsoog is in helderheid toegenomen, hij blikt aan het einde van zijn weg eeuwigwaarts, en heeft hij veel aanschouwd en ervaren, dat hem

duister en raadselachtig was, nu hij aan het einde gekomen is, zijn voor hem ‘s Heren wegen altegaar recht, is die God zijn rotssteen, in Wie gans geen onrecht is, Wiens werk volkomen en volmaakt is.

Wie zulk een lied op den sabbat van harte zingen kan, die behoort tot hen, voor wie de eeuwige Sabbat reeds in dit leven aanvangt, die is een geplante in ‘s Heren huis en voorhoven hier beneden, om straks overgebracht te worden naar het Paradijs Gods, naar het Hof der Hoven, om eeuwig Gode tot ere te zijn, die hem uit genade in Christus heeft uitverkoren, en overgebracht uit zonde en Satan’s macht tot de vrijheid en de heerlijkheid der kinderen Gods..

PSALM 93.

VOORSPELLING VAN CHRISTUS EN ZIJN RIJK.

"Maar Gij zijt de Allerhoogste, in eeuwigheid de Heere!" zo lazen wij Psalm 92: 9, en in vs. 4 van dezen Psalm staat: "De Heere in de hoogte is geweldiger." Gelijk wij daar een lied op den Sabbat voor ons hadden, zo vinden wij hier een Vrijdags-Psalm (Numeri 28: 8 ). Op den Vrijdag had eens de Heere, nadat Hij de schepping der wereld geëindigd had, Zijn bestuur over de aardse schepping aanvaard, en deze Zijne koningskroon, dien Hij toen  opgericht heeft, staat vast tegenover de vijandige wereldmacht, die daartegen aanstormt. Deze is de gedachte,  welke  de  gemeente  des  Heren  in  ernstigen,  moeilijke  tijd  (2  Koningen  24:  1) vervult, en hare harten versterkt met bijzonderen troost.

I. Vs. 1 en 2. In het aangezicht der hoogdravende aankondiging van de wereldmacht, dat zij nu hare heerschappij over de aarde aanvaardt, richt de Psalmist zijn oog naar boven, en hij ziet daar den Heere zitten op enen hogen en verhevenen zetel, aangedaan met het sieraad van Zijne alles te boven gaande koninklijke waardigheid; deze troon staat vast van ouds af, en die daarop zit, blijft Koning in alle eeuwigheid.

1. De HEERE regeert (Psalm 96: 10; 97: 1; 99: 1), Hij is met hoogheid bekleed, die aan Zijne koninklijke waardigheid overeenkomstig is; de HEERE is bekleed met sterkte, Hij heeft Zich omgord, gelijk een held, die ten strijde trekt, om Zijn werk te volbrengen. Ook is de wereld bevestigd, zij zal niet wankelen. Deze koning waakt, dat zij in stand blijve; zonder Hem ware zij in het niet weggezonken.

Gods almacht wordt ons hier aangeduid als de grond van ons vertrouwen, want vrezen en beven ontstaan bij ons meest daaruit, dat wij God ons niet denken als aangegord met Zijne macht, en Hem op deze wijze beroven van Zijne heerschappij. Wij wagen het wel dat niet rechtstreeks te doen, maar waren wij waarlijk van Zijne almacht overtuigd, zo hadden wij een onverwinnelijken steun tegen alle aanslagen der verzoeking, maar hoevelen zijn er wel, die, gelijk het toch betaamde, dit schild aan de tegenstrevende wereldmacht voorhouden..

Voor den Christen is dit lied een hemelvaarts-gezang, Christus is opgevaren in de hoogte, en alzo met hoogheid omkleed. Hij heeft alle macht ontvangen in den hemel en op aarde, Hij

staat  omgord  om  Zijne  gemeente  te  beschermen,  dat  de  poorten  der  hel  haar  niet overweldigen!.

Met de ontboezeming: De Heere regeert, heft de dichter de banier der waarheid op tegenover het vreselijk woelen van de macht der wereld, ja, van de wereldmacht, die zich verzet tegen Israël’s God, en daarom tegen den God der legerscharen. Onder die banier schuilt hij, daaraan klemt hij zich vast, ook al tracht de ganse wereld Zion te vernietigen en te verwoesten.

Onder Zijne hoogheid hebben we te verstaan, de majesteit van al Zijne volmaaktheden, die van Hem uitgaat, die Zijn volk tot aanbidding noopt, maar voor al Zijne vijanden een oorzaak van verschrikking is.

PSALM 93.

VOORSPELLING VAN CHRISTUS EN ZIJN RIJK.

"Maar Gij zijt de Allerhoogste, in eeuwigheid de Heere!" zo lazen wij Psalm 92: 9, en in vs. 4 van dezen Psalm staat: "De Heere in de hoogte is geweldiger." Gelijk wij daar een lied op den Sabbat  voor ons hadden, zo vinden wij hier een Vrijdags-Psalm (Numeri 28: 8 ). Op den Vrijdag had eens de Heere, nadat Hij de schepping der wereld geëindigd had, Zijn bestuur over de aardse schepping aanvaard,  en deze Zijne koningskroon, dien Hij toen opgericht heeft, staat vast tegenover de vijandige wereldmacht, die daartegen aanstormt. Deze is de gedachte,  welke  de  gemeente  des  Heren  in  ernstigen,  moeilijke  tijd  (2  Koningen  24:  1) vervult, en hare harten versterkt met bijzonderen troost.

I. Vs. 1 en 2. In het aangezicht der hoogdravende aankondiging van de wereldmacht, dat zij nu hare heerschappij over de aarde aanvaardt, richt de Psalmist zijn oog naar boven, en hij ziet daar den Heere zitten op enen hogen en verhevenen zetel, aangedaan met het sieraad van Zijne alles te boven gaande koninklijke waardigheid; deze troon staat vast van ouds af, en die daarop zit, blijft Koning in alle eeuwigheid.

1. De HEERE regeert (Psalm 96: 10; 97: 1; 99: 1), Hij is met hoogheid bekleed, die aan Zijne koninklijke waardigheid overeenkomstig is; de HEERE is bekleed met sterkte, Hij heeft Zich omgord, gelijk een held, die ten strijde trekt, om Zijn werk te volbrengen. Ook is de wereld bevestigd, zij zal niet wankelen. Deze koning waakt, dat zij in stand blijve; zonder Hem ware zij in het niet weggezonken.

Gods almacht wordt ons hier aangeduid als de grond van ons vertrouwen, want vrezen en beven ontstaan bij ons meest daaruit, dat wij God ons niet denken als aangegord met Zijne macht, en Hem op deze wijze beroven van Zijne heerschappij. Wij wagen het wel dat niet rechtstreeks te doen, maar waren wij waarlijk van Zijne almacht overtuigd, zo hadden wij een onverwinnelijken steun tegen alle aanslagen der verzoeking, maar hoevelen zijn er wel, die, gelijk het toch betaamde, dit schild aan de tegenstrevende wereldmacht voorhouden..

Voor den Christen is dit lied een hemelvaarts-gezang, Christus is opgevaren in de hoogte, en alzo met hoogheid omkleed. Hij heeft alle macht ontvangen in den hemel en op aarde, Hij staat  omgord  om  Zijne  gemeente  te  beschermen,  dat  de  poorten  der  hel  haar  niet overweldigen!.

Met de ontboezeming: De Heere regeert, heft de dichter de banier der waarheid op tegenover het vreselijk woelen van de macht der wereld, ja, van de wereldmacht, die zich verzet tegen Israël’s God, en daarom tegen den God der legerscharen. Onder die banier schuilt hij, daaraan klemt hij zich vast, ook al tracht de ganse wereld Zion te vernietigen en te verwoesten.

Onder Zijne hoogheid hebben we te verstaan, de majesteit van al Zijne volmaaktheden, die van Hem uitgaat, die Zijn volk tot aanbidding noopt, maar voor al Zijne vijanden een oorzaak van verschrikking is.

2. Van toen af, van vóórdat de aarde gegrondvest werd, is Uw troon bevestigd, o grote en verhevene Koning, zodat hij niet kan worden bewogen, veel minder kan worden omgestort; Gij zijt van eeuwigheid af, en alzo zal Uwe heerschappij ook eeuwig zijn (Psalm 90: 2).

Tegenover den pas opgerichten stoel der schadelijkheden (Psalm 94: 20) stelt de zanger den eeuwigen troon van God, die even zo  lang na den eersten zal blijven,  als  die  vóór  hem geweest is. De stoel der schadelijkheden is van gisteren, evenals een paddestoel uit de aarde opgeschoten; wie nu op almachtige wijze de eerste is, die is ook de laatste (Jes. 41: 4; 44: 6. Openbaring 1: 17); Hij blijft wanneer alle trotse machten der aarde in het stof neerzinken..

Troon en wezen van Jehova hebben geen aanvang, en zijn das ook niet vergankelijk, maar, gelijk zij zonder begin zijn, zo zijn zij ook oneindig. Al het woeden der wereld zal daarom den  voortgang  van  het  rijk  van  God  en  het  eindelijk  doorbreken  tot  de  heerlijkheid  der overwinning niet kunnen verhinderen..

3.

II. Vs. 3 en 4. De Psalmist, nadat hij vooraf in de hoogte heeft opgezien tot den stoel van den eeuwigen Koning  daarboven,  ziet  thans neer  in hetgeen  op  aarde is.  Er  is een geweldig bruisen en dreunen van de bewogen zee der volken, van de aan God vijandige macht der wereld; maar hoe dreigend dit zich ook laat aanzien en hoe gruwelijk het klinkt, Gods volk heeft toch den Heere tot zijnen Koning, die in de hoogte Zijnen troon heeft gevestigd en oneindig groter is dan alle groten en geweldigen op aarde.

3.  De  rivieren  1),  bij  welke  Uwe  vijanden  wel  mogen  vergeleken  worden,  verheffen,  o HEERE! de rivieren verheffen hare aanstoting (Psalm 65: 8; 89: 10. Jes. 17: 12).

1)  Op  verschillende  wijze  leggen  de  uitleggers  dit  vers  uit.  Sommigen  menen,  dat  hier uitdrukkelijk van de heftige aanvallen der vijanden gesproken wordt, die tegen de Kerk zich verheffen en dat de Geest Gods hier verheerlijkt wordt, die hen beteugelt. Anderen willen het liever  eenvoudig,  dan  figuurlijk  opvatten.  Ofschoon  de  beroeringen  van  grote  wateren

vreselijk zijn, en hun schrik het bruisen der zee nog overtreft, God echter in den hoogsten graad vreselijker is. Ik voor mij aarzel niet, om te blijven bij het sprekende der vergelijking, dat de Profeet de macht Gods hier beeldsgewijze voor ons uitdrukt. Alsof hij zeggen wil, dat men geen uitstekender voorbeeld kan zoeken van Gods macht, zodat de majesteit Gods ons vreselijker is dan de snelle afloop der rivieren en de stormen der zee. Zoals in Psalm 29: 8 gezegd wordt, dat de stem Gods vreselijk klonk in den donderstorm. Slotsom is, dat God in het geraas der rivieren en in het stormachtig bruisen der zee Zijn macht openbaart, waardoor Hij ons beweegt om Hem te eren. Nu, indien de vergelijking behaagt, kan men er bijvoegen, dat ook dit alles nog niets is, wanneer het aan de Majesteit Gods toekomt, zodanig als die in den hemel wordt geopenbaard. Ik bestrijd niet, of ook dit kan hier uit de woorden gehaald worden. Ofschoon de wereld hier op verschillende wijze schijnbaar geschokt wordt, wordt echter de macht Gods niet verminderd, dewijl door Zijne verdere regering alle beroeringen worden beteugeld..

De zee met hare geweldige watermassa, met de voortdurende onrust harer golven, met haar onophoudelijk aandringen tegen het vaste land, en aanschuiven tegen de rotsen is het beeld der van God vervreemde en tegen God vijandige heidenwereld; de stromen zijn beelden van de wereldrijken, gelijk de Nijl van het Egyptische (Jes. 46: 7 vv.), de Eufraat van Assyrische (Jes. 8: 7  vv.),  of nauwkeuriger de pijlsnelle Tiger van het  Assyrische en de ingeslotene Eufraat van het Babylonische. Jehova’s eeuwige Majesteit echter overtreft al de armzalige majesteiten hier beneden, wier golven, al zijn ze nog zo hoog opgezweept, toch nooit Zijnen troon zullen bereiken..

Terwijl de wereldmacht  met het sterkste, dat er op aarde is, wordt vergeleken, moet men erkennen, dat zij ene ontzettende macht is en dat de vorst, aan haar hoofd ene majesteit is, die niemand gering mag schatten; maar ook niemand ontzinke de moed, gelijk bij de sterkte der zinnelijke indrukken van aardse macht en geweld zo licht geschiedt; want hoewel het rijk der wereld ene ontzettende macht is, zo is zij toch gene Almacht..

4. Doch de HEERE, die in de hoogte der hemelen gezeten is, is geweldiger dan het bruisen van grote wateren, dan de geweldige baren der zee, en alzo heeft Zijne gemeente niets te vrezen. (Psalm 76: 5; 92: 9).

Met den mond belijden allen, wat de profeet hier leert, maar hoe velen zouden dit schild tegenover de macht der wereld stellen, gelijk het betaamt, zo dat zij niets vrezen, al is het nog zo verschrikkelijk?.

5.

III. Vs. 5. Maar de Heere, die in de hoogte Zijnen troon op aarde heeft gevestigd, waarin Zijne heiligheid woont, heeft een volk hier beneden, waaraan hij Zijne getuigenissen heeft geschonken. Zijne getuigenissen kunnen niet anders zijn dan onbedriegelijke waarheid, en het huis, dat Hij met zijne heiligheid heeft versierd, moet Hij om deze bewaren. Hij kan het wel voor  een  tijd  ten  straffe  der  zonden  Zijns  volks  overgeven  aan  de  verwoesting  door  de

goddeloze macht der wereld, maar Hij moet er altijd weer voor zorgen, dat het zich als een Fenix uit de as verheffe en in zijne heerlijkheid weer hersteld worde.

5. Uwe getuigenissen, Uw woord met zijne onveranderlijke beloften, in ‘t bijzonder met die, waarin Gij aan Uw volk eeuwige voortduring en redding uit allen nood belooft, zijn zeer getrouw 1), zodat men zich op deze vast kan verlaten (Openbaring 19: 9; 21: 5; 22: 6),des heiligheid is Uwen huize sierlijk, is daarvoor tot een sieraad, HEERE! tot lange dagen 2); Gij kunt het niet voor altijd door misdadige handen laten ontheiligen.

1) Daarmee geeft de heilige zanger dadelijk een bewijs aan de ziel, dat zij de getuigenissen, die God haar gegeven heeft, hoe Hij zelf haar wil leiden, niet genoegzaam aanneemt, alsof hij zei: hoe dikwijls heeft Hij ons niet verzekerd, dat degenen die zich aan Hem toevertrouwen, geen gebrek zullen lijden; deze getuigenissen zijn toch wel waard, dat men ze geloven en toch vertrouwen wij ze niet.

2)  Hij,  wie het  rijk  en de kracht  en  de  heerlijkheid  is,  houdt  in de gehele toekomst  de heiligheid der Kerk staande, daar hier beneden Zijne eer woont; Hij waarborgt de aan deze plaats toekomende heiligheid naar binnen en naar buiten voor ontheiliging..

De zekerheid Zijner beloften, dat namelijk het volk des verbonds nooit zal te gronde gaan, is een uitvloeisel Zijner almacht, maar evenzo brengt de heiligheid van Zijn huis mede, dat Hij het niet laat ontwijden. Deze belofte is ene eeuwige. De verwoesting door Nebukadnezer was slechts een tijdelijke stoornis, want  in dezen tijd zuiverde Hij Zijn volk van de afgoderij, opdat van dit allervreselijkst verderf Zijn huis gereinigd werd, en het nieuw gebouwde liet Hij toen eerst  verwoesten,  toen "de woning Gods in den Geest" was gegrondvest, en nu de levende stenen zich samenvoegden tot en groot geestelijk huis, tot ene heilige priesterschap (1 Petrus 2: 5)..

PSALM 94.

GEBED TEGEN DE VIJANDEN DER KERK.

Verplaatste ons de vorige Psalm in den tijd, toen de Chaldeeuwse catastrofe reeds haar begin had genomen,  met  den voor  ons liggenden Psalm staan wij zonder  twijfel dicht  aan den drempel der verwoesting van Jeruzalem en van den tempel (2 Koningen 25: 8 vv.) De Joodse traditie verhaalt (Ezra 6: 18 ), dat de Psalm des Levitischen tempelzangers door den toestand der heilige stad op den 10den dag van de maand Ab, of in Augustus van het jaar 588 v.Chr. (Jer.  52:  12  vv.)  onmiddellijk  in  den  mond  gegeven is,  en door  hen niet  ten einde kon gezongen worden, daar midden onder vs. 23 de vijand in den tempel drong. Hoewel dit ene legende is, zo ligt daarin toch een diepe zin en ene vingerwijzing, die wij dankbaar hebben aan te nemen. "De Psalm behoort tot de gewichtige, geestelijke teerkost, welke Gods Geest nog aan Zijne gemeente voor het begin der moeilijke reis naar de ballingschap aanbood." In den tempel-godsdienst na de ballingschap, werd deze als Woensdag-Psalm (Numeri 28: 8 ) gebruikt,  waarop  ook  het  opschrift  in  de  Septuaginta  doelt.  Het  is  echter,  gelijk  Luther schrijft, een gebed van alle vrome kinderen Gods, en van al het geestelijk volk tegen al hun

vervolgers, zodat hij kan gebeden worden van het begin der wereld tot aan het einde door alle vrome, godzalige mensen,

I. Vs. 1-7. Terwijl de heilige zanger al zijne kracht verzamelt, om Gods wraak in te roepen over de hoogmoedige en goddeloze vijanden, onder wier gewelddadigheden Gods volk nu te lijden heeft,  beschrijft  hij aanstonds het  doen  en  drijven van hen in enige karakteristieke trekken, welke het goed recht van zijne bede en de noodzakelijkheid van zijn hulpgeschreeuw aanwijzen.

1. O God der wraken! 1) wie alleen de wrake toekomt (Deuteronomium 32: 35. Jer. 51: 56), o HEERE, God der wraken a)! verschijn blinkende 2) in Uwe heerlijkheid als Rechter.

a) Deuteronomium 33: 2. Psalm 7: 7; 50: 2; 80: 2.

1) Hij zegt tweemalen: "God der wraken," gelijk zij plegen te doen, die hevig en met groten ernst spreken; zij zeggen hetzelfde tweemalen, om God te bewegen..

Het meervoud wijst op het veel omvattende, op den schat der wrake, die bij God ligt opgetast, die Hij gereed heeft voor Zijne vijanden, om dien op hun schuldige hoofden uit te gieten.

1) Het  blinkend verschijnen betekent hier als Psalm 80: 2 ene majestueuze openbaring en betoning van de heerlijkheid der heiligheid en almacht van Jehova tot verderving der vijanden en tot redding van Zijn volk. De Heere verheft Zich daar als Rechter op Zijn troon, om over de hovaardigen vergelding te brengen (vs. 2). Nog was de Heere niet zo verschenen, nog hield Hij Zijn toorn en wrake in, zodat de dichter tot tweemaal toe uitroept: hoelang de goddelozen van  vreugde  zullen  opspringen  en  zich  in  trotsen  en  wreden  overmoed  over  het  arme verdrukte volk Gods verheffen zullen..

2. Gij, Rechter der aarde (Genesis 18: 25. Psalm 9: 5; 50: 6) verhef U (Jes. 33: 10); breng vergelding weer over de hovaardigen.

Hij spreekt hier van de hovaardigen, niet alleen die in hun hart hoogmoedig zijn, maar die de overhand met  vervolgen hebben genomen en zich verheffen alsof zij het  reeds gewonnen hadden en de vromen hadden vernield..

Gods zwaar verdrukt volk is verre van zich zelven te willen redden en wreken; het kent en acht het verheven woord van zijnen God (Deuteronomium 32: 35. Rom. 12: 19): "Mijne is de wraak, Ik zal het vergelden," maar het weet ook, dat het kostbaar privilege bezit, om aan zijnen God alles te mogen zeggen en klagen, wat het op het harte ligt; het kent ook het woord van zijnen God (Psalm 50: 15) "Roep mij aan in den dag der benauwdheid." Dit werpt het ware licht op dat aanroepen..

3. Hoe lang zullen de goddelozen, o HEERE! hoe lang 1) zullen de goddelozen van vreugde opspringen?

1)  Zodanige  herhaalde  aansporing  en  opwekking  is  dikwijls  de  uitdrukking  van  ene buitengewoon heftige gemoedsbeweging, zowel van vreugde als van smart (Psalm 92: 10. Richteren 5: 3)..

Men zou kunnen betwijfelen, of zulk ene vraag: "Heere hoe lang?" betamelijk is, daar er toch een zo groot onderscheid is tussen Gods tijd en onzen tijd, en het iets zeer korts bij God is, wat naar onze mening zeer lang duurt, want duizend jaren zijn bij den Heere als de dag, die gisteren is voorbijgegaan en als ene nachtwake (Psalm 90: 4). Maar dat is juist bij den God van  Jakob,  bij den  God  der  Openbaring,  die  zo  diep  in  het  menselijke  is  ingegaan,  het God-menselijke, dat Hij Zich niet slechts naar de goddelijke tijdrekening en hare kortheid bij de verzoekingen Zijner kinderen richt, maar ook naar onze menselijke dagen; want Hij weet, dat wij het op menselijke wijze moeten verdragen, en Hij laat ons niet verzocht worden boven hetgeen wij vermogen te dragen..

4. Hoelang zullen zij gehele stromen van God tergende redenen uitgieten? hard, stoutmoedig spreken? alle werkers der ongerechtigheid zich beroemen, alsof zij Uw land reeds in bezit hadden genomen, om er voor altijd meesters in te zijn?

5. O HEERE! zij, de goddelozen, verbrijzelen Uw volk, en zij verdrukken Uw erfdeel, Uw Israël, dat Gij U verkoren hebt, gelijk eens Farao in Egypte (2 Koningen 14: 2).

6. De weduwe en den vreemdeling doden zij, en zij vermoorden de wezen.

7. En zij, de Moabieten, Ammonieten en Syriërs, die nu onder de bescherming der Chaldeeën aan hunnen ouden haat tegen Judea den vrijen loop laten, zeggen: De HEERE ziet het niet en de God van Jakob merkt het niet, wat kwaad wij aan Zijn volk doen (Psalm 10: 11,13; 59: 8).

Dat deze woorden niet letterlijk moeten verstaan worden, maar hier ene verkorte vergelijking plaats vindt voor: "de Uwen, die even hulpeloos zijn als weduwen," toont de vermelding der vreemdelingen. De bijbelse uitdrukking in die plaatsen der wet, waar de weduwen, wezen en vreemdelingen als voorwerpen van tedere zorg van God worden genoemd, en alzo aan Israël tot   ene  liefderijke  behandeling  uitdrukkelijk  worden  aanbevolen  (Exodus  22:  20  vv. Deuteronomium 10: 18), wordt hier aangehaald. Er ligt een grote nadruk in deze plaatsen, zij bevatten  voor  het  ellendige  volk  een  rijken  troost.  Zijn  de  wezen  in  den  eigenlijken  zin voorwerpen van Gods beminnende voorzorg, zo moet Hij Zich ook over Zijn verweesd volk ontfermen; wreekt Hij de weduwen aan hare verdrukkers, dan moet Hij ook de gemeente, die in  weduwenstaat  is,  in  hare  ellende  bezoeken.  Straft  Hij  de  bozen  onder  Israël,  die  de ellendigen verdrukken, dan moet Hij ook de boze heidenen bestraffen, die Zijne ellendigen doden..

In deze verzen wordt ons getekend de gruwel der verwoesting, dien de Heidenen brengen over het volk Gods. En dit uit pure vijandschap tegen den Heere God, dien zij den God van Jakob noemen, maar wie zij ontzeggen, de liefde voor zijn volk en de macht  om hen te bevrijden.

Het is daarom dat de dichter tot God om wrake roept, dewijl Gods ere er mede gemoeid is. God zou  ophouden God te zijn, indien Hij dien vijand, die Zijn macht  en liefde onteert, geworden liet. Ja, God zou ophouden God te zijn, indien Hij geen God der wrake was. Ook de Apostel des geloofs kent hem als zodanig, en niet oneigenaardig is Zijn toorn genoemd, de verzengende spits van den vlam Zijner eeuwige liefde.

Daarom  geldt  deze  Psalm  niet  alleen  voor  dien  tijd,  maar  voor  alle  tijden  en  mag  zij aangeheven  worden en is zij ook  aangeheven,  als de Kerk  van Christus door  de wereld vervolgd is geworden.

8.

II. Vs. 8-15. Hierop wendt zich de zanger tot diegenen onder het volk van Israël, bij wie de aan het slot der vorige afdeling vermelde rede der vijanden ingang heeft gevonden, en die inderdaad  aan  het  twijfelen  zijn  gekomen  over  Gods  alwetendheid  en  gerechtigheid.  Hij bestraft hun dwaasheid en weerlegt hun argwaan; daarentegen prijst hij gelukkig, die met een vast geloof op des Heren hulp wachten, en betuigt, dat deze niet zal uitblijven, maar de Heere te Zijner tijd Zich over Zijn getuchtigd en gelouterd volk zal ontfermen.

8.  a)  Aanmerkt,  gij  onvernuftigen  onder  het  volk!  en  gij  dwazen!  (Psalm  14:  1  Aanm) wanneer zult gij verstandig worden.

a) Ps 92: 7.

De zanger werpt gebrek aan inzicht hun voor, aan wie het onverstand God ontnemen wil (vs 7), maar hij wendt zich daarbij niet tot eerste bewerkers van dit verwijt, de blinde heidenen, die slechts door schade kunnen wijs worden, maar tot de dwazen onder het volk, onder Israël (Richteren 5: 9), bij wie de heidense bewering ingang heeft gevonden..

Gij dwazen, houdt u voor wonder verstandig, wanneer gij God loochent, hetwelk toch boven alles uw  onverstand verraadt. Gij hebt  nog niet  het  vonkje van wijsheid, dat  gij aan een alziend God gelooft; bedenkt toch uwe dwaasheid en blindheid; leert het toch opmerken, hoe de satan u misleidt en bedriegt.

9. Zou Hij, die het oor plant, niet horen? zou Hij, die het oog formeert, niet aanschouwen? (Spreuken 20: 12. Exodus 4: 11).

God schept  wezens, die kunnen zien en horen en zelfbewustzijn hebben, en zou dus aan anderen geven wat Hij zelf niet bezit? Wat wij, al is het ook gebrekkig, bezitten en van onzen Schepper  hebben  ontvangen,  zou  Hij  zelf  niet  in  de  volkomenste  mate  bezitten?  Ene diepzinnige toepassing van de leer van Gods evenbeeld in den mens..

Leert toch God uit uwe eigene lichaams- en zielskrachten kennen. Hij, die een verstandig hart geschapen heeft, zou die niet zelf rechtvaardig zijn? Die een barmhartig hart gemaakt heeft, zou die niet een vaderhart hebben?.

Kan er iets treffenders ook in onzen tijd gezegd worden tegen die soort van Filosofen, die loochenen, dat er een doel in de natuur is? Alles, wat zij van het dode abstractum "natuur" zeggen, schreven de heidenen aan hun afgoden toe, en wat de profeten tegen deze zeiden, geldt ook hun..

10. Zou Hij, die de heidenen inwendig in hun hart tuchtigt door de stem van het geweten (Rom. 2: 14 vv.), niet ook uiterlijk door vergelding van het kwaad, dat zij doen, met allerlei kwaad in hun leven straffen; Hij die den mens wetenschap leert, aan wie dus ook de heiden al zijne kennis te danken heeft; zou die niet zelf al hun plannen en werken weten?

11. En niet alleen dit a), de HEERE weet oneindig meer, Hij weet zelfs de gedachten des mensen; Hij kent al onze overleggingen en weet, dat zij ijdelheid zijn 1), alle, die tegen Hem en Zijn rijk gericht zijn, want zij zijn alle reeds door Hem gevonnist en verijdeld, nog voordat zij in hun hart opkomen.

a) 1 Kor. 3: 20.

1) Overtuigend is de vraag in vs. 10: "God tuchtigt de heidenen" de volken buiten Israël, in hun geweten of door Zijne gerichten: "Hij toch is de Rechter der ganse aarde, en zou Hij niet straffen,"  ook  de  Heidenen,  die  thans  Zijn  volk  wreed  tiranniseren?  Hij,  die  den  mens wetenschap leert, en daarom zelf de bron van alle kennis, de Alwetende moet zijn, voor Wie alle harten en raadslagen der mensen openleggen. En komt Zijn oordeel niet altijd aanstonds over de boze daad, is Hij lankmoedig omdat Hij de Eeuwige is, behoudt Hij Zich het recht voor, om op Zijn eigen tijd tot straffe Zijner vijanden en tot redding van Zijn volk tussen te treden, niemand, vriend of vijand, zij zo onvernuftig en dwaas om te zeggen: "De Heere ziet het niet, de God van Jakob merkt het niet," want de Heere weet de gedachten des mensen, dat zij ijdelheid zijn. Hij kent niet alleen alle overleggingen der mensen maar Hij verijdelt, Hij vonnist en bespot ook alle hun raadslagen..

12. Welgelukzalig is de man, o Heere! dien Gij tuchtigt door Uwen Geest, gelijk een vader doet, en dien Gij leert uit Uwe wet1), wat het lijden der vromen en rechtvaardigen betekent (Deuteronomium 8: 5).

1) De Profeet gaat nu over van de bestraffing tot de vertroosting zowel voor zich zelven als voor alle gelovigen, omdat  God voor zijn Kerk zorgt, terwijl Hij tijdelijk toelaat,  dat  zij aangevallen wordt. De kennis hier is zeer nuttig voor geheel onzen levensloop, zelfs moeten wij voortdurend verkeren als in krijgsdienst  zijnde. Want  om onze zwakheid tegemoet  te komen, wil God wel ons enige verademing toestaan, maar toch weet Hij, dat wij altijd aan vele onheilen zijn blootgesteld. En wij zien, hoe groot de overvloed eer goddelozen is en zeer diep ellendig zou onze toestand zijn, zonder dezen troost dat welgelukzalig zijn, die God door het kruis oefent, dat wanneer God ons voor Zich tot Zijn volk verzamelt en van de gehele wereld schijnt af te zonderen, opdat wij, door onder elkaar de gerechtigheid en billijkheid te beoefenen, wij allen een gelukkigen vrede zouden genieten. Maar dikwijls gebeurt het, dat onder  bescherming  van het  eervol ambt  de tirannen misdadig  de Kerk  onderdrukken,  en zodanig een beproeving is het, waarover de Profeet hier klaagt..

13. Om hem rust te geven van de kwade dagen, om de ellende te doen ophouden, totdat de kuil voor den goddeloze gegraven wordt, en zij omkomen (Psalm 49: 6; 112: 7 vv.).

God is recht, rechtvaardig in al Zijne wegen, maar Hij houdt niet overal gericht, en dat geeft in ons hart aanleiding, dat wij tot klein geloof en tot ongeduld komen, wanneer die God, wiens recht eeuwig en onveranderlijk is, wiens gerechtigheid vast staat als Gods bergen, met Zijne  gerichten  treft.  Maar  tot  de  rechten  Gods  behoort  ook  Gods  tijd  en  uur,  en  de gehoorzaamheid van den mens, die hem tegenover alle rechten Gods betaamt, bestaat ten opzichte hiervan in stil zijn, in het wachten op Zijnen raad; hoe stiller en geduldiger de mens is, des te werkzamer en sneller is God, die intussen reeds bezig is het graf te graven, dat den goddelozen vernietiging, den Zijnen redding aanbrengt..

Toen in het jaar 363 n.C. keizer Julianus, met den bijnaam Apostata (de afvallige) beproefde in zijn rijk weer het heidendom in de plaats van het Christendom in te voeren,  vroeg  de beruchte Sofist Liberius, bij wie ook Chrysostomus ter schole gegaan had om wetenschappen te leren, en die meende, dat het nu met den Christelijken godsdienst spoedig zou gedaan zijn, aan een Christen: "Wat doet nu een timmermanszoon?" Deze antwoordde: "Hij maakt voor Julianus, den tiran, ene doodkist." Spoedig daarop vond de keizer den dood in den oorlog tegen de Perzen, en hij stierf met den uitroep: "Galileër! Gij hebt overwonnen!" Hij werd in ene lijkkist naar huis gebracht..

14. Dit einde der treurigheid kan in onzen tegenwoordigen toestand niet uitblijven; want a) de HEERE zal Zijn volk niet voor altijd begeven, en Hij zal Zijne erve niet voor eeuwig verlaten.

a) 1 Samuel 12: 22. Rom. 11: 1-2.

Het is des dichters bedoeling in de eerste plaats de gelovigen te vermanen tot geduld, opdat zij niet moedeloos worden onder het kruis, maar rustig en stil God als hunnen Verlosser verbeiden;  ten  anderen  hen  daarop  te  wijzen,  van  waar  zij  zich  deze  wijsheid  zullen verschaffen. Als iemand in het lijden wel zijne tranen en verzuchtingen bedwingt, maar steeds aan zijne ketenen schudt en zich aan niets weet vast te hechten, dan dat wij allen stervelingen zijn,   en   vergeefs   ons   verzetten   tegen   de   noodzakelijkheid,   zo   is   zulks   veel  meer weerspannigheid dan geduld. Immers in spijt van dat alles zou zodanig een zich nog liever tegen  God  aankanten,  al  schijnt  hij  ook  met  ene  nagebootste  kracht  zijn  ongeluk  te vernachten. Tot waarachtige zachtmoedigheid zal alleen die leer onze harten buigen, die ons verzekert, dat God, zodra Hij den Zijnen lijden toezendt, tevens op hun redding bedacht is..

15. Want het oordeel, het nu zo diep geknakte recht, zal wederkeren tot de gerechtigheid 1), daar het op ‘t strengst gehandhaafd wordt door vernietiging der bozen en redding der vromen; en alle oprechten van hart zullen het zo lang gemiste en zo vurig verlangde recht met vreugde begroeten en navolgen, bijval geven.

1) Beter: Het recht moet (of zal) zich wenden tot gerechtigheid. Met andere woorden, het recht dat op dit ogenblik vertrapt wordt, moet ten slotte weer in ere hersteld worden, en alle

waren vromen zullen het met gejuich begroeten. Dit was de hope en het stellig vertrouwen van den dichter, een vertrouwen, hetwelk niet is beschaamd gemaakt.

16.

III. Vs. 16-23. Ten slotte bepaalt zich de zanger weer bij zijn eigen geloofsleven en versterkt hij zich in geduld en vertrouwen. Hij belijdt, dat de Heere zijne enige hulp, zijn enige troost is; zonder Hem ware hij verloren en buiten Hem moest hij geheel wanhopen: maar hij weet ook,  dat  de  Heere  gene  gemeenschappelijke  zaak  maakt  met  degenen,  die  zijn  volk verdrukken en kwellen, maar ze slechts voor een tijd gebruikt in den dienst Zijner genadige bedoelingen, totdat hij ze vervolgens verwerpt en verdelgt.

16. Wie zal voor mij staan tegen de boosdoeners? wie zal zich voor mij stellen tegen de werkers der ongerechtigheid? Onder de mensen is niemand, die zich over mij zou kunnen en willen ontfermen (Psalm 27: 10).

17. Ten ware dat de HEERE mij ene hulp geweest ware, mijne ziel had bijna (Jes. 13: 22) in de stilte gewoond, in het stille rijk der doden (Psalm 31: 18; 115: 17).

De zanger spreekt hier niet van zijn eigen persoonlijk lijden, maar van dat der gemeente; in den geloofsstrijd, die thans deze beschikt is, treedt hij als een voorvechter op, spreekt hij in den zin van alle gelovigen. Ja uit het hart der verdrukte gemeente, welke hij als het ware vertegenwoordigt..

18. Als ik in zulk een benauwden toestand was, dat ik zei: Mijn voet wankelt; nu is het zo ver met mij gekomen,  dat  mijn val niet kan uitblijven, zo zijt Gij; mij ter hulp gesneld; Uwe goedertierenheid, o HEERE! ondersteunde mij, hield mij staande, zodat ik steeds voor vallen bewaard werd.

19. Als mijne angstige en benauwende gedachten binnen in mij vermenigvuldigd werden, en ik nergens enig steunsel vond; zodat ik geheel zonder hope bleef, hebben Uwe vertroostingen steeds weer mijne ziele verkwikt, en deze zijn het dan ook nu, die mij doen staande blijven.

Hij spreekt van de velerlei gedachten, die iemand in zulk ene wanhoop heeft, hoe hij zou kunnen verlost worden. Dan denkt hij dit en dan dat; hij zoekt in alle hoeken, maar vindt gene hulp, daarom zegt hij: toen ik in zulk ene worsteling was en mij met mijne eigene gedachten sloeg, zocht ik hier en daar troost, maar vond die niet, toen kwaamt Gij met Uwen troost en hielpt mij..

Gelovigen hebben soms twijfelachtige en bedroevende gedachten ten opzichte van God; zij twijfelen ieder  ogenblik  aan Zijne goede gezindheid  ten  opzichte van hen van wege hun zonden; zij vrezen dat zij zullen omkomen door hun verkeerdheid, of dat zij de wegen Gods zullen  ontsieren.  Zij  zijn  bezorgd  ten  opzichte  van  Christus,  dat  Hij  de  Zaligmaker  van anderen, maar niet van hen is, dat Hij zulke als zij zijn niet wil redden. Zij zijn bekommerd ten opzichte van het werk  des Heiligen Geestes op hun harten het in twijfel stellende en

vrezende of het wel ooit begonnen is. Zij hebben zorgen ten opzichte van hun tegenwoordigen en  toekomenden  toestand,  hoe  zij  de  moeilijkheden  en  gevaren  van  deze  wereld  zullen doorkomen, en de vallei der schaduwen des doods zullen doorworstelen. Laat hen dan zien op de  buitengewoon  grote  en  kostelijke  beloften  van  het  Evangelie,  en  de  zegeningen  van Christus door den Geest verleend..

Wie onder de zwaarbeproefden  van Gods kinderen kennen niet  dat  vermenigvuldigen der gedachten, als het zo donker in de ziele kan worden, als op vele vragen, die uit het binnenste oprijzen, niet één antwoord wordt vernomen? Welgelukzalig degenen, die in waarheid dan met den dichter kunnen zeggen, dat de vertroostingen Gods hun zielen verkwikt hebben.

20. Zou zich de stoel der schadelijkheden 1), met U vergezelschappen, zoudt Gij dien tot bondgenoot  hebben,  die  moeite  verdicht  bij  inzetting,  als  ene  wet,  alle  onrechtvaardig handelen tegen de Uwen tot wettige instelling verheft? (Jes. 10: 1).

1)  Onder  den  "stoel  der  schadelijkheden"  moet  men  den  troon  der  vijandige  heidense wereldmacht verstaan, onder welke Gods volk te lijden heeft (Ps 125: 3). Deze kan, hoewel hij een voorbijgaand werktuig tot straffen is, toch onmogelijk een bondgenoot des Heren zijn, alsof de Heere voortaan Zijn volk door middel van dezen wilde regeren, want hij verheft de ongerechtigheid tot wet en maakt den druk en de ellende van Israël tot een regel, in plaats dat hij slechts ene tuchtroede voor Gods volk zou zijn. Maar deze macht, die Israël beangstigde, is wederom slechts een beeld, dat de vijandige macht des kwaads voorstelt tegenover het rijk van God.".

21. Zij, de bondgenoten of, trawanten van dien stoel der schadelijkheden, rotten zich zamen tegen de ziel des rechtvaardigen, om hem om te brengen, en zij verdoemen onschuldig bloed, zij veroordelen hen ter dood, en maken zich van hun goederen meester.

22. Doch de HEERE is zo weinig met hen verbonden dat Hij integendeel mij geweest is tot een hoog Vertrek, ene bescherming tegen de bozen; en mijn God was mij tot ene Steenrots mijner toevlucht, zodat mij niet overkomen zal, wat zij tegen mij besloten hebben.

23. En Hij, de Heere zal, als Zijn tijd en Zijn uur daar is, hun ongerechtigheid op hen doen wederkeren, hun boosheden vergelden, en Hij zal hen in hun boosheid verdelgen; de HEERE, God, zal henzeker verdelgen, daarvan houd ik mij verzekerd.

Wie dit gelooft en zo door God geleerd is, die geduldig zijn (vs. 12 vv.), en de goddelozen laten woeden, die kan op het einde zien en Zijn tijd afwachten..

Waren de ondernemingen der vijanden slechts ijdel, God zou hun toen reeds iets van Zijne gerechtigheid hebben doen ondervinden, maar nu vallen zij zeker in den kuil, dien zij voor anderen hebben gegraven;  listig  den rechtvaardige nazettend, gaan zij in hun listigheid te gronde, en al hun krachten inspannende, doden zij zich ten laatste met hun eigene wapenen. Zo blijkt daaruit nog meer Gods wonderbaar gericht. En dewijl dit zo moeilijk is te geloven, daarom zegt hij nog eens; "Hij zal ze verdelgen.".

PSALM 95.

OPWEKKING TOT VERHEERLIJKING VAN GOD.

Werd de Heere in den vorigen Psalm (vs. 22) door de gemeente in geloofsvertrouwen als de steenrots harer toevlucht geprezen, zo kan zij thans, na de intussen opgedane ondervindingen vol dankbare vreugde voor den Rotssteen haars heils (Psalm 95: 1) juichen. Sloot de vorige Psalm met het zeker uitzicht, dat de Heere de vijanden, die zijn volk toen plaagden, om hun boosheid zou verdelgen, nu is dit uitzicht heerlijk vervuld, en Israël staat weer aan het begin van een tijd even rijk in genade, als na de uitleiding uit Egypte (Psalm 95: 3 vv. vgl. Exodus 15: 1 vv.). Nu komt het er op aan, dat met den in genade rijken tijd van ‘s Heren zijde niet weer, gelijk vroeger bij den  tocht  door de woestijn, van de zijde des volks een tijd van verstoktheid zou gepaard gaan, welke Gods genade vergeefs maakt en Israël’s inleiding in de rust onmogelijk (vs. 7 vv. vgl. Deuteronomium 1: 34 vv.). Wij zullen wel niet mistasten, wanneer  wij  als  feestelijke  gelegenheid,  voor  welke  onze  Psalm  in  de  eerste  plaats vervaardigd is, de inwijding houden van den, na de ballingschap weer opgebouwden, tempel in de maand Adar (Maart) van het jaar 515 v.Chr. (Ezra 6: 18 ) Het "heden," dat toen voor Israël was aangebroken, wijst  op  het  Nieuwe Testament, op de door Christus volbrachte verlossing en de oprichting van het rijk der genade in de Christelijke kerk, en in zoverre bezit de Psalm zonder twijfel een Messiaans karakter (Hebr. 3 en 4).

I. Vs. 1-5. De Psalm begint met een aansporen tot blijden lof voor God, die boven alle goden verheven is als de enige God en Koning, en boven alle dingen verheven als hun almachtig Schepper en Eigenaar.

1. Komt gij allen, die tot het volk van God (vs. 7) behoort, tot Zijn heiligdom, laat ons den HEERE vrolijk zingen, laat ons juichen ter ere van den rotssteen onzes heils (Psalm 89: 27).

2. Laat ons Zijn aangezicht  tegemoet gaan (liever ijlen 1), met lof; laat ons Hem juichen (Psalm 100: 1 vv.)met psalmen, liederen tot Zijne eer (Exodus 15: 2. 2 Samuel 23: 1).

1) De heilige zanger verlangt spoed, opdat de gelovigen daardoor betonen, dat zij gaarne en ijverig  hunnen  plicht  vervullen.   Deze   opwekking  onderstelt  grote  traagheid,  die  ons aangeboren is, wanneer God ons tot dankzegging roept..

3. Want de HEERE is een groot God, gelijk Hij door den val der Babylonische afgoden (Jes. 46: 1 vv.), en door het bewegen der harten van aardse koningen op nieuw gewezen heeft: Ja, Hij is een groot Koning boven alle goden. (Psalm 96: 4, 10).

De woorden worden verklaard uit de tegenstelling tegen den waan der wereld, die Jehova nog slechts de betekenis van enen kleinen God liet, en Hem ver beneden hare goden plaatste. Evenals in vs.  4 en 5 wordt  niet  slechts de  hoogste rang,  maar  het  aanzijn der  laatsten ontkend. Is de Heere alles, zo hebben zij niets, en een god, die niets heeft, kan ook niet bestaan..

4. De Heere alleen mag God worden genoemd, Hij, in wiens hand, onder wiens bestuur de diepste plaatsen der aarde zijn, en de hoogten der bergen zijn Zijne (Job 26: 6).

5. En niet alleen zijn de diepste en de hoogste plaatsen Zijn eigendom, maar het heelal in al zijne lengte en breedte. Hij is die God, Wiens ook de zee is, want Hij heeft ze gemaakt; en Zijne handen hebben het droge, het vasteland (Genesis 1: 9 vv.) geformeerd.

Het is een even zo duidelijk getuigenis van de diepte van den afgrond, waarin wij gevallen zijn, als van de, ondoorgrondelijke barmhartigheid onzes Gods, dat Hij Zich in Zijn Woord zo dikwijls in Zijne heerlijkheid tegenover de afgoden stelt; en wanneer dus deze plaatsen bij den  eersten  oogopslag  dikwijls  minder  toegankelijk  voorkomen,  zo  willen  wij  toch  niet vergeten, dat nog heden met elke natuurlijken mens een afgodendienaar wordt geboren, en dat de schandelijke afgoderij met den Mammom enz. nog heden geheel dezelfde is..

De dichter  ontvouwt  hier  het  geloofsinzicht  in de Majesteit  en de heerlijkheid  Gods.  Hij vermeldt Hem als den Schepper, maar ook als den Regeerder van al wat bestaat. Hij belijdt het hier, dat alles aan die machtige God behoort en daarom roept hij in het volgende vers uit, om voor Hem neer te knielen en Hem te aanbidden-

6.

II. Vs. 6-11. De aansporingen om God te loven en te aanbidden wordt herhaald. Deze als tot Israël, ‘s Heren eigen en door Hem hoog begenadigd volk, gericht, wordt nog aangedrongen met ene derde bijzondere beweegreden. Deze is gelegen in des zulks roeping en verkiezing, waarmee ene daaraan overeenkomstige verzorging en leiding gepaard gaan. Wat eens door de redding uit Egypte en de leiding door de woestijn naar het beloofde land tot stand werd gebracht,  dat  was  onlangs  herhaald  door  de  bevrijding  uit  de  ballingschap,  door  de terugvoering in het land der vaderen en de teruggave van een heiligdom. Een nieuwe heerlijke toekomst wordt voor Israël geopend, en alsdan mogen zich de harten niet tegen Gods stem verstokken, gelijk vroeger het volk in de woestijn gedaan heeft, opdat zij Gods genade niet gelijk dit verdartelen.

6. Komt, laat ons aanbidden en neder bukken, laat ons knielen voor den HEERE, die ons gemaakt  heeft,  niet  alleen  tot  mensen,  maar  tot  Het  volk  Zijner  verkiezende  genade (Deuteronomium 32: 6. Psalm 100: 3).

Wij hebben hier het toppunt van den Psalm, het plechtig ogenblik der aanbidding voor ons. Datgene, waar het hart vol van is, zoekt zich ook door den vorm uit te drukken..

Het  is hier  niet  alleen te doen om de dankbaarheid  van het  hart,  maar  tevens  wordt  de uiterlijke betoning van vroomheid gevorderd; want dat ligt in de drie woorden: aanbidden, knielen, neervallen," dat de gelovigen dan alleen hun plicht volbrengen, wanneer zij openlijk, zowel door kniebuiging als door andere tekenen zich Gode ten offer geven..

7. Want Hij is onze God, terwijl Hij de heidenen hun eigene wegen heeft laten gaan, (Hand. 14: 16), en wij zijn het volk Zijner weide, het volk, waaraan Hij een zo  heerlijk land ter bezitting heeft gegeven (Psalm 74: 1; 79: 13. Jer. 23: 1; 25: 36, 38), en de schapen Zijner hand 1), die Hij onder Zijne eigene leiding en bescherming genomen heeft (Psalm 23: 3 vv.; 100: 3). Heden, zo gij Zijne stem hoort 2), die u met zo sterken aandrang, met zo veel liefde dringt.

1) In dit vers gaat de dichter van het algemene tot het bijzondere over. Niet alleen deelde Israël in het algemeen regeren Gods, maar ook in het bijzonder. Hij was Israëls God in de geheel enige betekenis van het woord. Zij waren Zijn eigendom, de schapen Zijner weide.

2) De aanhaling en toepassing van dit woord door Paulus (Hebr. 4) bewijst, dat dit "heden" ziet op de aankondiging van de betere en volmaakte rust door den Messias te bereiden, en die er overblijft voor het volk van God. Want noch de rust van den Sabbat, noch die van het hand Kanaän,  waarin  Jozua  het  volk  gebracht  had,  was  de  ware  rust;  beide  waren  slechts voorbeelden  van  de  ware  en  eeuwige  rust,  en  van  die  rust  had  de  Heere  door  David gesproken, het was de rust, hier in het geloof en namaals in dadelijk genot in het hemelse Kanaän..

8.  Verhardt  uw hart  niet,  gelijk  in het  veertigste jaar  van  de woestijnreis geschiedde,  te Meriba (Numeri 20: 2 vv.), gelijk als toen de uittocht uit Egypte eerst onlangs had plaats gehad, ten dage van Massa in de woestijn (Exodus 17: 1 vv.).

Het is de vraag of met Meriba en Massa ene en dezelfde geschiedenis bedoeld  is,  welke Exodus 17: 1 vv. verhaald wordt (want die plaats in Rafidim ontving den dubbelen naam Massa en Meriba, d.i. verzoeking en twist), of dat tevens (gelijk Deuteronomium 33: 8) aan het  twistwater  te Kades Barnea (Meriba Psalm 106: 32)  gedacht  wordt.  De Septuaginta vertaalt naar de eerste opvatting, terwijl zij tevens de beide eigennamen niet als zodanig maar naar hun betekenis (vgl. Hebr. 3: 7) opneemt; wij trekken de tweede opvatting voor, omdat dan het dubbele "gelijk" meer tot zijn recht komt, maar ook, omdat Meriba vooraan staat. Dit staat, gelijk uit het volgende blijkt, op den voorgrond van de rede des Heeren, en kan wegens de 40 jaren in vs. 10 slechts op het twistwater in Kades doelen; terugziende wordt dan echter bij de  latere  verzoeking  van  God  de  vroegere  herinnerd,  om te  doen  opmerken,  dat  de weerspannigheid van het volk gedurende de gehele reis in de woestijn geduurd heeft..

9. Waar Mij uwe vaders verzochten a), Mij beproefden, onderzochten (Luk. 24: 39) hoe ver zich Mijn vermogen uitstrekte, ook Mijn werk zagen (hoewel zij zo  duidelijk Mijn werk zagen) (Psalm 78: 19 vv. Numeri 14: 22).

a) Hebr. 3: 9.

10.  a)  Veertig  jaren,  want  zo  land  hebben  zij  volhard,  zodat  het  niet  ogenblikkelijke zwakheden waren of overrompelingen, veertig jaren heb Ik verdriet gehad aan dit geslacht, en heb  gezegd:  Zij  zijn  een  volk,  dwalende  van  hart,  en  zij  kennen  Mijne  wegen  niet (Deuteronomium 29: 4).

a) Hebr. 3: 17.

11. Daarom heb Ik in Mijnen toorn (Numeri 24: 23) gezworen: Zo zij in Mijne rust, in de door Mij hun toegedachte plaats der rust Deuteronomium 12: 9) zullen ingaan!

Het einde van den Psalm is ernstig en treurig; de heilige zanger voorziet dat het treurige schouwspel van het verledene in de toekomst nog eens zal herhaald worden, dat Israël weer den tijd der genade niet zal opmerken. Zijn voorgevoel is ten tijde van het Nieuwe Testament op ontzettende wijze vervuld. Even als Salomo bij de inwijding van den eersten tempel reeds de geschiedenis van zijne verwoesting en van Israëls wegvoering in de ballingschap voorziet door ingeving des Heiligen Geestes (1 Koningen 8: 46 vv.), zo kan het nauwelijks aan enigen twijfel onderhevig zijn, dat het juist de dag der inwijding van den tweeden tempel, dien van Zerubbabel is, op welken de Geest der profetie de ziel van den profeet met hetzelfde treurige uitzicht vervult, dat later onzen Heere Jezus Christus tot tranen beweegt (Luk. 19: 41 vv. 19.41) De tempel, dien Jezus voor ogen had (Mark. 13: 1 vv.), is wel is waar de Herodiaanse, doch deze tempel kan niet  de derde genoemd worden, hoewel de ombouw van Herodes werkelijk een nieuw gebouw geworden was, maar hij zou volgens de uitspraak van Herodes zelven slechts ene vergroting en verfraaiing van dien van Zerubbabel zijn..

PSALM 96.

VAN HET NIEUWE LIED DES HEILIGEN EVANGELIUMS.

De vorige Psalm had dat deel van Salomo’s gebed ter inwijding van den tempel herhaald, dat op Israëls straftijd zag (1 Koningen 8: 46 vv.), en in profetischen geest de laatste toekomst, die den tweeden tempel wachtte, daaraan gevoegd. Nu volgt een Psalm, welks gedachten niet slechts in het algemeen met dien van den vorigen overeenkomst hebben (Vergelijk Psalm 96: 4-5 met Psalm 95: 3-5), deze neemt een ander gedeelte van Salomo’s gebed, namelijk dat, hetwelk van de roeping der Heidenen tot het rijk van God handelt (1 Koningen 8: 41-43), tot zijn motief en verplaatst zich zo levendig in den heerlijken tijd des Nieuwen Testaments alsof de  zegen  der  toekomst  reeds  aangebroken  en  de  gehele  heidenwereld  reeds  tot  het deelgenootschap daaraan genodigd was. De oproeping aan Israël, die in den vorigen Psalm vernomen  werd,  om  den  God  zijns  heils  toe  te  juichen,  en  met  dankzegging  voor  Zijn aangezicht te komen, wordt hier tot een aandrang bij de gehele wereld. Niet meer Israël alleen heeft den Heere tot Zijnen God en is het volk Zijner weide, maar onder alle Heidenen heet het nu:  "de  Heere  is  Koning,"  en  zij  zijn  het  gebied  Zijner  heerschappij,  waarover  Hij  in gerechtigheid regeert (Ezra 6: 18 6.18 ).

I. Vs. 1-6. Nadat de orde der dingen in het rijk Gods ene nieuw, gedaante verkregen heeft, betaamt  het, den Heere ook een nieuw lied te zingen; het  begin is toch gemaakt  van de erkenning aan Jehova in de gehele wereld, aan het begin zijner heerschappij over de gehele aarde; en een antwoord op deze openbaring van zegen en heerlijkheid, die aanvangt, moet nu het nieuwe lied zijn, dat zij te zingen hebben, die uit alle landen reeds in het rijk Gods zijn opgenomen, het heeft ten doel ook de overige Heidenwereld met de lieflijke boodschap te vervullen en aan de nietige afgoden der volken volkomen een einde te maken.

1. Zingt, gij volken der aarde! den HEERE een nieuw lied (Psalm 33: 1; 98: 1. Jes. 42: 10); zingt den HEERE, gij inwoners der ganse aarde 1), want wij hebben overvloedig stof, om hem te loven, daar de Heere de deuren van het Godsrijk ook voor de Heidenen geopend heeft.

1) De Psalmen 93-100 behoren geheel bij elkaar, zowel wat den vorm als den inhoud betreft. Zij zijn allen profetisch-Messiaanse Psalmen en sluiten zich aan aan het tweede gedeelte van Jesaja (Hoofdstuk 40-66). Zij verplaatsen ons derhalve in en na den tijd der ballingschap. Zij spreken van den tijd, waarin het heil der verlossing zich niet bepaalt tot Israël, maar ook zich uitstrekt tot de Heidenen. Vooral in dezen Psalm worden ook de Heidenen opgewekt, om den Heere God, den God des Verbonds, een nieuw lied te zingen, dewijl de Messias niet alleen voor Israël, maar ook voor de volken een Verlosser zal zijn.

2. Zingt den HEERE, looft Zijnen naam; boodschapt Zijn heil van dag tot dag, van den enen dag tot den anderen overal (Jes. 52: 7).

3. Vertelt onder de nog overige Heidenen Zijne eer, die Hij nu ontvouwd heeft, onder alle volken, die nog niets van Hem weten (Jes. 66: 19), Zijne wonderen, in welke Zijne eer zich ook voor de meest zwakke ogen heeft geopenbaard.

4. Want daarin juist besluit Zijne eer en dat hebben Zijne wonderen geopenbaard, de HEERE is groot (Psalm 48: 2; 145: 3), en zeer te prijzen, Hij is vreselijk oneindig ver verheven (Psalm 147: 3 vv.)  boven alle goden,  boven al de zogenaamde goden der  Heidenen,  boven alle gedachten, die zij zich van deze gevormd hebben.

5. Want al de goden der volken zijn afgoden, zijn niets dan beelden der fantasie (Jes. 41: 24); maar de HEERE heeft de hemelen gemaakt 1), daardoor is aanstonds bewezen, dat Hij de enige, ware God is (Jes. 40: 26; 44: 24).

1) De dichter stelt hier den enigen en waarachtigen God tegenover de afgoden. De afgoden zijn niets, zij weten niets, zij kunnen niets. Maar de Heere, Israëls Verbonds-God heeft de hemelen gemaakt. En daarom vergezellen Hem majesteit en heerlijkheid, daarom worden Zijn sterkte en sieraad aanschouwd in Zijn heiligdom. Dat  heiligdom was wel is  waar  nog  te Jeruzalem,  maar  straks  zal  het  overal  zijn,  waar  Hij  aangebeden  wordt  in  geest  en  in waarheid, als ook uit de volken er velen, van allerlei natie, zullen komen, die Hem erkennen als den enigen en waarachtigen God.

6.  Majesteit  en  heerlijkheid  zijn  voor  Zijn  aangezicht,  gaan  Hem overal  als  boden  voor, sterkte en sieraad zijn in Zijn heiligdom.

In het tweede gedeelte van het Boek der profetie van Jesaja (Hoofdstuk 40-66) zien wij, dat de profeet Zijn standpunt niet in het tegenwoordige neemt, maar in enen ongeveer 176 jaren lateren tijd, als stond hij op de grenzen van den tijd, waarin Israël zijn straf zou ondergaan en van het nu naderend einde. Eveneens ziet ook de heilige zanger in den voor ons liggenden Psalm geheel af van de toestanden en omstandigheden van zijnen tijd, en hij leeft met zijne gedachten in die toekomst, die eerst na ongeveer 600 jaren werkelijk tegenwoordig zou zijn,

als Paulus met de overige Apostelen van Jeruzalem af en tot aan Illyrië en nog verder naar het Westen en het  Oosten alles met  het  Evangelie van Christus vervuld had (Rom.  15: 19). Tevens bevat de Psalm zoveel overeenkomst met het tweede deel van Jesaja, dat men wel kan zeggen, dat men hier in dit lied wedervindt, wat de koning der profeten door den Geest der profetie gezien heeft; de Psalm-poëzie is echter aan de profetie zo na verwant, dat de laatste soms werkelijk tot Psalm-poëzie wordt (Jes. 12: 4-6. Hab. 3: 2 vv.), en deze daarentegen als ene lyrische beek voorkomt, welke uit de profetische bron ontspringt..

7.

II. Vs. 7-13. In woorden, waarmee enen David de hemelse gemeente tot lof en tot aanbidding van God had aangedrongen, wordt hier de gemeente die uit alle volken der aarde op aarde verzameld is, tot gelijke werkzaamheid opgewekt; toch wordt haar tevens nog iets anders ten plicht gesteld, gelijk dit met haren aardsen toestand en hare bekering van oude, verkeerde wegen  overeenkomt.  Maar  midden  in  den  staat  der  Nieuw-Testamentische  gemeente, waarmee hij zich in den geest verenigd heeft, verschijnt den heiligen zanger op eens het beeld der gemeente in hare volkomenheid, gelijk zij na het vervullen van alle raadsbesluiten Gods, ten tijde der wederoprichting aller dingen (Hand. 3: 21) zijn zal, en alsdan richt zich zijne oproeping, om verheugd te zijn en te jubelen, tot de gehele schepping, als die toch mede geroepen is, bij des Heeren komst tot volmaking van Zijn rijk, vrij te worden van den dienst van het vergankelijke tot de heerlijke vrijheid der kinderen Gods.

7. Geeft den HEERE, gij geslachten der volken! geeft den HEERE eer en sterkte, erkent en roemt Zijne heerlijkheid.

8. Geeft den HEERE de eer Zijns naams, de eer, die Zijnen naam toekomt, brengt offer, geschenken als gaven van hulde voor Hem, die uw koning is geworden (2 Samuel 8: 2, 6), en komt in Zijne voorhoven 1), de plaats der aanbidding voor Zijn volk, waar zich ook de stroom Zijner genade uit het heiligdom over hen uitstort (Psalm 65: 5; 84: 3).

1) Hemel en aarde zullen eenmaal gelijkelijk vervuld worden met  den lof des Heeren, de scheiding en het verschil tussen die beiden wordt opgeheven, want de Heere zal zonde en Satan te niet doen, en als Koning op aarde gelijk in den hemel heersen..

9. Aanbidt den HEERE in de heerlijkheid des heiligdoms 1), schrikt voor Zijn aangezicht met ene heilige vrees, welke het gezicht Zijner heerlijkheid ook bij diegenen veroorzaakt, welke niet meer voor Zijnen toorn hebben te vrezen, gij ganse aarde 2)!

1) In het Hebr. vdq-trdhb hwhyl wwxtsh (His thachawoe la-Javeh behidrath-kadesch). Beter: Aanbidt den Heere in heilig gewaad, d.i. in het nieuwe kleed der gerechtigheid, in het sieraad, wat de Heere God den bedrukte van geest wil geven voor as, als het gewaad des lofs voor een bedrukten geest.

2) Deze verzen 7-9 zijn, met  uitzondering  der woorden: "brengt  offers en komt  in Zijne voorhoven," en:  "schrikt  voor  Zijn aangezicht,  gij ganse aarde!" woordelijk  ontleend  aan

Psalm  29:  1-2,  met  dit  onderscheid,  dat  hier  in  plaats  van  "kinderen  der  machtigen," "geslachten  der  volken"  staat.  Deze  overeenkomst  is  niet  het  gevolg  van  ene  toevallige herinnering;  zij  geeft  aan  de  verkondiging  van  de  latere  bekering  aller  heidenen  een krachtigen grondslag. Hij, "dien de engelen daarboven met  gezang loven," moet ook eens door het eenstemmig lofgezang van de bewoners der aarde geprezen worden. Wat God reeds nu  in  den  hemel  is,  is  volgens  het:  "gelijk  in  den  hemel,  alzo  ook  op  de  aarde"  ene voorzegging van datgene, wat eens op de aarde zal zijn. Het onderscheid van hemel en aarde kan slechts tijdelijk  zijn; de openbaring van ‘s Heeren heiligen arm moet  dat  verschil op Zijnen tijd wegnemen..

Jesaja ziet de volken met de gaven, die zij vermaand worden in de voorhoven van Jehova mede te brengen (Hoofdstuk 60), ingaan. Het  heilig tooisel, waarin zij den Heere moeten aanbidden, is gelijk aan het bruiloftskleed in de Nieuw-Testamentische gelijkenis, Matth. 22: 11 vv..

10. Zegt onder de Heidenen: De HEERE regeert, dat Zijn rijk ook onder hen begonnen is, ook zal de aarde bevestigd worden, die door de menselijke zonden op hare fondamenten schudde, Zij zal niet bewogen worden; aan de genade en de regering van dezen Messias is het toe te schrijven, dat zij niet wordt verdelgd; Hij zal de volken richten in alle rechtmatigheid (Psalm 93: 1).

11. Dat de hemelen Zich verblijden, en de aarde zich verheuge, want ook zij ontvangt haar aandeel aan dezen tijd der heerlijkheid (Jes. 44: 23; 49: 13; 55: 12. Rom. 8: ’21), dat de zeein verheuging bruise met hare volheid, met alles wat daarin leeft en zich beweegt (Jer. 42: 10).

De beginletter van de eerste vier woorden van den grondtekst (Dat de hemelen zich verblijden en de aarde verheuge zich) geven den naam hwxy (Jehova) en evenzo de beginletters der volgende drie woorden (dat  de zee bruise met  hare volheid) den meer korten naam wxy (Jahoe)..

12. Dat het veld huppele van vreugde met al wat er in is; met al het vee, dat dan al de bomen des wouds juichen (Jes. 35: 1 vv.).

De aarde, vruchtbaar gemaakt door hemelsen invloed, openbaart de werken der genade aan mensen  hier  beneden;  het  veld  met  zijne  menigvuldige  voortbrengsels  ontwikkelt  een zinnebeeld van de vruchten, die door het zaad des woords in de Kerk zijn voortgebracht; de bomen van het woud vertegenwoordigen de bomen der gerechtigheid, die door den Heere geplant zijn (Jes. 61: 3). Deze allen worden door den profeet opgewekt, om zich te verheugen, al dankende den Schepper en Verlosser der wereld..

13. Dat zij allen zich verheugen voor het Aangezicht des HEEREN: want Hij komt, want Hij komt, om de aarde te richten a), Hij zal, nadat Hij het vonnis over de goddelozen volvoerd heeft, de wereld richten met gerechtigheid (Psalm 9: 9) der genade, en de volken met Zijne waarheid, Zijne trouw in ‘t vervullen Zijner beloften.

a) Psalm 98: 9; 96: 10. Openb. 19: 11.

Er waait een frisse heldere geest van vreugde, een waar advents jubelen door dit slot van den Psalm, en dat schijnt bij den eersten oogopslag weinig overeen te stemmen met het komen van den Heere als Rechter; te minder daar de Heere des Nieuwen Testaments zelf, als Hij Zijne  toekomst  voorspelt  geheel  andere  en  wel  ontzettende  voorvallen  in  de  natuur  als voortekenen noemt (Matth. 24: 29. Luk. 21: 25 vv.). Daar een middernacht van angsten, oorlogen  en  geboorte-weeën-hier  een  middaglicht  van  vreugde  en  genot!  De  eenvoudige gelijkenis des Heeren (Joh.16: 21) van het dubbele gevoel ener barende vrouw lost het raadsel op en is voor elk doorbreken in hart, huis, en rijk ene door Gods vinger geschrevene profetie; vóór en in de geboorte smartvolle weeën-na de geboorte ene zó zoete moedervreugde, dat deze allen angst wegneemt! Nu is de natuur het klankbord van het geestelijk leven, dat mede-en naklinkt in alle tonen van angst en klacht, zowel als van vrede en vreugde, welke daarin levendig worden; evenals de natuur den om der zonde wil ingedrongen vloek deelt, die in den dienst der ijdelheid, in dood en ondergang is ingedrongen, zo zal zij ook haar aandeel hebben aan de openbaring der kinderen Gods, waarop zij wacht, en aan hun heerlijke vrijheid..

Welk een schone en rijke profetie van het Evangelie des Koninkrijks houdt dan deze Psalm in;  welk  een  bron  van  troost  en  bemoediging  voor  de  gemeente  des,  O.T.  onder  hare verdrukking, hoe kon zij zich er aan verkwikken en hare hope sterken. Wij zeggen hiermede niet, dat de gelovigen des O.V. deze dagen zo klaar hebben ingezien, als zij dit voor ons zijn, die onder het vervulde Evangelie leven; maar zeker hebben zij bij de verlichting des Geestes er zo veel troost en sterkte uit geput, als zij naar de wijsheid der bedeling Gods nodig hadden..

PSALM 97.

VAN CHRISTUS EN ZIJN KONINKRIJK.

Evenals in het jaar 615 vóór Christus aan de inwijding van den tempel van Zerubbabel, enige weken daarna, zich de viering van het Paasfeest aansloot, zo volgt nu hier in het vierde boek der Psalmen, op de beide Psalmen ter inwijding 95 en 96 de voor ons liggende Psalm bestemd voor de viering van het Paasfeest (Ezra 6: 19-22).

I. Vs. 1-7. Was er bij het begin der Chaldeeuwse catastrofe een geloof, dat niet zag en toch geloofde, krachtens hetwelk Gods volk roemde: "De Heere regeert" (Psalm 93: 1), -want in steeds  sterker  tegenspraak  tegen  zulk  een  woord  des  geloofs,  stelde  zich  voortaan  de uitwendige gedaante der tijdsomstandigheden, en scheen daarentegen het geschreeuw van de macht der wereld te volharden: "Bel en Nebo, de goden van Babel, hebben het bestuur" -zo heeft nu, nadat intussen ongeveer 85 jaren verlopen zijn, het geloof toch recht verkregen, en kan dat zijn woord onder vrolijk gejuich herhalen, om zich te bevestigen. Toch is en blijft het daarbij een geloof, dat niet twijfelt aan datgene, dat men niet ziet, omdat het nog steeds over het tegenwoordige heen naar ene verdere toekomst, ja naar het einde van den tegenwoordigen tijd der wereld moet zien (vs. 1). Terwijl nu de Heere ons voor de ogen wordt geschilderd, gelijk  Hij in vreselijke  majesteit  ten gerichte verschijnt  en de afgodendienaars te schande maakt (vs. 2-7) zien wij de vervulling van de bede van den 94sten Psalm voor ons, maar ook

de vervulling van het  profetische gezicht  in Jes. 46: 1 vv. "Bel is gekromd, Nebo  wordt nedergebogen."

1. De a) HEERE regeert, heeft de regering aanvaard (2 Samuel 15: 10. 1 Koningen 1: 11. 2 Koningen  9:  13  de  aarde  verheuge  zich,  want  voor  haar  breekt  nu  met  des  Heeren heerschappij een nieuwe heerlijke tijd aan; dat vele eilanden, vele heidense volken, die aan de zee wonen, zich verblijden 1) (Jes. 42: 10-12; 51: 5).

a) Psalm 93: 1; 96: 10.

1) Als hij de mensen tot vreugde bedrijven uitnodigt, verklaart hij daarmee genoeg, dat God nooit regeert of tegelijk schittert de redding en het volle geluk. Als Hij nu een algemene vreugde aan de gehele wereld verschaft en wel in het bijzonder aan de Overzeese volken, dan wijst hij aan dat het rijk (Gods, wat toen binnen de enge grenzen van Judea was opgesloten, veel uitgebreider zou zijn, dewijl het tot de volken zich zou uitstrekken. In de vier volgende verzen, de hemelse glorie Gods,  met  Zijne  waardigheden versierende, wil de Profeet  alle stervelingen dringen, om Hem te vrezen. Want tot dit doel wordt de te vrezen majesteit Gods voorgesteld, opdat Hij het  trotse en zondige vertrouwen op het vlees wegwerpen en met voeten vertrede. Want wij weten, dat er meer vrees verwekt wordt door het gezicht van de hemelse wolk, dan door het heldere licht, dewijl duisternis onze zinnen beklemt. Alzo twijfel ik ook niet, of de Profeet heeft door dit symbool vrees willen instorten, opdat de wereld te meer eerbied voor God zou ontvangen..

2. Rondom Hem zijn wolken en donkerheid, wanneer Hij in Zijne heerlijkheid als Rechter verschijnt, waardoor Hij tot Zijne heerschappij komt (Psalm 18: 10, 12); gerechtigheid en gericht zijn de vastigheid Zijns troons 1), de onwankelbare grond, waarop Zijn troon rust (Psalm 89: 15).

1) Houdt zich Gods heerschappij op het gebied van recht en gerechtigheid, zo moeten de heidenen  sidderen,  die  recht  en  gerechtigheid  in  hun  handelingen  met  Israël  met  voeten hebben getreden; een rechtvaardig gericht is voor hen verterende..

De   dichter   schijnt   te   zinspelen   op   de   duistere   wolk,   waarin   God   oudtijds   Zijne tegenwoordigheid zo dikwijls had geopenbaard tot troost Zijner gunstgenoten en tot schrik en straf   der   boosdoeners.   Het   doel   dezer   woorden   is   aan   te   tonen,   de   diepte   en ondoorgrondelijkheid van Gods oordelen..

De beeldspraak is ontleend aan de verschijning des Heeren op Sinaï, maar de wijze, waarop de Heere zich aldaar openbaarde, wordt nu toegepast op de openbaring voor de toekomst. De Heere verschijnt in Zijne rechterlijke majesteit, en het vuur, waarvan in vs. 3 sprake is, is Zijn heilig toornvuur, wat vreselijk, ja, verterend zal zijn voor al Zijne wederpartijders.

3. Een vuur gaat voor Zijn aangezicht heen, een vuur der wrake tegen Zijne vijanden (Psalm 50: 3), en het steekt Zijne wederpartijen rondom aan brand, zodra het deze bereikt (Jes.42: 25).

4. Zijne bliksemen verlichten de wereld; het aardrijk ziet ze en het beeft (Psalm 77: 11, 19. Nah. 1: 5. Openb. 4: 5).

5. De bergen smelten als was voor het aanschijn des HEEREN, voor het aanschijn des Heeren der ganse aarde (Micha 1: 4; 4: 13).

Ook  de  bergen  der  menselijke  hoogte  en  van  den  hoogmoed,  de  hoogten  van  menselijk verstand en ijdelheid en ook de koninkrijken der wereld.

Neemt men de tekening, vs. 2-5 als ene poëtische schilderij in den Oostersen smaak, dan wordt hier in het algemeen aangewezen, dat de verhoogde Messias wel raad zou weten, om alle  pogingen  Zijner  vijanden  te  verijdelen.  -Er  schijnen  hier  echter  enige  bijzonderheden bedoeld te worden. -Er is iets, waarin de tekening vs. 3 met die vs. 4 en 5 overeenkomt, namelijk dat de Heere Zijne regering met het vuur van wraak aanvaarden zou. Maar aan den anderen kant is er een verschil; in vs. 3 wordt een vuur beschreven, hetwelk onmiddellijk van ‘s  Heeren  troon  zou  afdalen,  en  al  Zijne  wederpartijders  op  eenmaal  verteren;  daar  het oordeel, vs. 4 en 5 getekend, zulk een is, hetwelk meer algemeen de wereld treffen zou door gewone wegen der Voorzienigheid. De bliksemen toch, hoe ontzaglijk, behoren tot  Gods gewoon bestuur, evenwel zouden de uitwerksels zo verbazend zijn, dat de bergen versmolten. Wanneer men nu dit onderscheid in het oog houdt, zal men het niet vreemd kunnen oordelen, dat  hier  verschillende  handhavingen  van  Messias’  Koninkrijk  tegen  Joden  en  heidenen bedoeld  worden.  Beiden  waren  zij  bittere  vijanden  van  Christus’  koninkrijk,  maar  zij handelden uit zeer verschillende beginselen. Vs. 3 schijnt ons daarom te zien op de Joden, die zich uit haat en nijd tegen den Messias aankanten, al de vonken van onenigheid zouden door het geduchte vuur der Goddelijke wraak ontstoken worden tot ene volkomene verwoesting, zodat  er geen ontvlieden aan zou wezen. Maar vs. 4 en 5 vinden wij hoe de Heere ten opzichte  der  heidenen  zou  werken  door  gewone  wegen  van  Zijne  Voorzienigheid  door binnen- en buitenlandse oorlogen. Het een en ander heeft ook de vervulling bevestigd. Ten aanzien  der  Joden  heeft  men  het  duidelijk  gezien  in  de  gehele  en  allerschromelijkste verwoesting  van  hunnen  kerk-  en  burgerstaat.  Ook  weten  wij,  hoe  zich  het  Romeinse keizerrijk, hetwelk zich de heerschappij over de gehele wereld aanmatigde, verzet heeft tegen den Messias en Zijn koninkrijk, alsmede hoe het, van het  begin des tegenstands af, door beroeringen en oorlogen ontwaakt is, en hoe, langs dezen weg het koninkrijk van den Messias is uitgebreid en de vervolgingen beteugeld zijn. Ja, dat menigmaal de opperhoofden te midden van hun woede als was versmolten voor het aangezicht des Heeren..

In  dit  vers  wordt  de  schrikkelijke  werking  aangegeven  van  dat  verschijnen  des  Heeren. Ongetwijfeld dienen hier de bergen, om daarmee aan te geven, dat al wat hoog en verheven is, en zich tegen God verzet, nooit voor Zijn aangezicht kan bestaan.

6. De hemelen verkondigen Zijne gerechtigheid (Psalm 19: 2; 50: 6), en alle volken zien, aanschouwen met vreze en diep ontzag, Zijne eer (Jes. 35: 2; 40: 5; 66: 18), welke zij door hun afdwaling zo snood hebben geschonden.

7. Beschaamd moeten wezen, wanneer alzo de heerlijkheid Gods verschijnt, en Hij zich in ontzettende gerichten bij de volken op aarde openbaart, allen, die de beelden dienen, die zich op afgoden beroemen, want zij zullen met schrik hun verblinding gewaar worden (Jes. 42: 17. Jer. 10: 14). Buigt u neer voor Hem, zo zal het dan heten, als de beelden en afgoden der heidenen in hun nietigheid openbaar zijn geworden, alle gij goden 1)!

1) Wanneer hij zegt: Buigt u neer voor hem alle goden, ofschoon hij dit eigenlijk van de Engelen zegt, waarin enig deel van Godheid schittert, kan het echter ook oneigenlijk op de valse  goden  betrekking hebben. Al wat  voor God wordt  gehouden, moet  wijken en zich onderwerpen, opdat God alleen uitblinke..

De laatste volzin: "buigt u neer, alle gij goden!" zou, wanneer er geen helder licht uit het Nieuwe  Testament   op  viel,  inderdaad  onverstaanbaar  zijn;  want  moesten,  gelijk  vele uitleggers  willen,  onder  "de  goden"  de  afgoden  worden  verstaan,  of  de  achter  deze figurerende machten van demonischen aard, zo zou de aansporing tot aanbidding des Heeren niet op hare plaats zijn; zijn onder "de goden" de afgodendienaars gemeend, zo zijn deze even zo min in staat om te aanbidden, waartoe toch de ervaring der zaligmakende genade behoort; de gehele zamenhang wijst integendeel op de vijanden des Heeren die door het oordeel Gods, maar niet door de genade de ere des Heeren moeten erkennen. Na zegt de Heilige Geest in Hebr.  1:  6,  dat  onder  "goden",  de  heilige  engelen  moeten  worden  verstaan,  die  den eerstgeborene Gods even als bij de eerste, zo ook bij de tweede toekomst in de wereld vol aanbidding vergezellen..

Het woord in den grondtekst "Elohim" is door LXX vertaald door "engelen" en in navolging daarvan door de Syriër en de Vulgata. Nu verklaren enkelen (zie hierboven) in navolging daarvan "goden" door "engelen," naar aanleiding van Hebr. 1: 6. In laatstgenoemde plaats is echter niet deze Schriftuur aangehaald, maar Deuteronomium 32: 43.

De dichter wil hier er op wijzen, dat al wat zich voor "god" uitgeeft, maar niet God is, moet buigen voor Hem, die alleen de ware God is. Alle afgoderij moet verdwijnen, om plaats te maken voor de aanbidding van den God van Israël.

8.

II. Vs. 8-12. Met de openbaring van ‘s Heeren rechterlijke heerlijkheid, is, om de heilzame gevolgen, die zij van wege de erkenning  Zijner  eer op aarde ten gevolge heeft, voor de hemelse gemeente der heilige engelen een grote voortgang van hun aanbidding verbonden (Ef. 3: 10). Aan de andere zijde is zij voor de aardse gemeente van het volk van God, de oorzaak van grote vreugde, omdat nu God Zich openbaart als de God der ganse aarde, als oneindig verheven boven de goden, welke de wereld tot hiertoe gediend heeft (vs. 8 en 9 97.8,9).  Ten  opzichte  dezer  heerlijke  toekomst,  wordt  tot  de  beminnaars  des  Heeren  de vermaning gericht, om van alle soort van ongerechtigheid afstand te doen, om zich te kunnen troosten met het blijde vertrouwen op zijne bescherming en de verlossing van alle kwaad, die ten  laatste  nog  in  dezen  tegenwoordigen,  door  zo  groten  nood  en  geloofsbestrijding gedrukten, tijd komen zal.

8. Zion, het ware volk Gods, heeft gehoord, wat Gij gedaan hebt, en het heeft zich verblijd, dat Gij door gerichten aan Uw koninkrijk op aarde vergelding verschaft, en de dochters van Juda, de provinciale hoofdsteden in het land, bijzondere gemeenten, leden van Zion, hebben zich verheugd 1) van wege Uwe oordelen over Uwe vijanden, O HEERE!

1) Zion heeft zich niet verheugd, omdat, zoals de wereld het uitdrukt, de wraak zoet is, niet dus uit onheilige wraakzucht of wraakgenot, maar dewijl de Heidenen hebben leren verstaan, dat alleen God, Israël’s God, groot is, en de nietigheid der afgoden is gebleken.

9. Want Gij, HEERE! zijt de Allerhoogste 1) over de gehele aarde (Psalm 83: 19; 92: 9); Gij zijt zeer hoog verheven boven alle goden (Psalm 47: 10).

1) De vergelijking is op te merken, die er gemaakt wordt tussen God en de Engelen en wat verder  uit  blinkt.  Want  alle  hoogten  dringt  hij zo  naar  beneden,  dat  bij God  alleen  alle majesteit berust. Doch toen is zij voller geopenbaard, toen God in Zijn eniggeboren Zoon verscheen, die Zijn levend Beeld is. Want zoals zijn kennis vroeger donkerder was, zo ook was Zijn Hoogheid minder zichtbaar..

10. Gij liefhebbers des HEREN, gij allen, die in het geloof Hem aanbidt en bemint! haat het kwade (Amos. 5: 14 vv. Rom. 12: 9), en laat uw leven een leven in ware godsvrucht zijn, zo hebt gij geen kwaad te vrezen, want Hij bewaart de zielen Zijner gunstgenoten; Hij redt hen uit der goddelozen hand. (Psalm 37: 28; 34: 21).

11. Het licht, voorspoed en vreugde, is voor den rechtvaardige gezaaid op zijnen levensweg; moge het dan een tijdlang donker zijn, het zaad des lichts ontkiemt en openbaart zich heerlijk op Zijnen tijd, en vrolijkheid is weggelegd voor de oprechten van harte 1). (Psalm 18: 29; 112: 4).

1)  Het  tweede  lid  verklaart  het  eerste.  Donkerheid  brengt  droefheid  met  zich  en  licht daarentegen vrolijkheid.  Rechtvaardigen en oprechten van harte duiden de gelovigen aan. Dewijl hij recht en gerechtigheid wil, is ook zijn karakter oprecht. Waar in waarheid door Gods genade dit het doel is, daar is blijdschap en vrolijkheid. Stap voor stap gaat hij voort in het licht.

12.  Gij rechtvaardigen!  verblijdt  u  in  den  HEERE,  en  spreekt  lof ter  gedachtenis  Zijner heiligheid, die zich zo duidelijk in Zijne oordelen openbaart (Psalm 32: 11; 30: 5).

In het woord des koninklijks ligt het zaad tot alle duurzame vreugde, en men leert daarbij Gods  heiligheid  prijzen,  volgens  welke  Hij  de  zaak  van  Zijn  rijk  zo  verre  boven  alle gedachten bestuurt, onder alles zo geheel overeenkomstig Zijne goddelijke lankmoedigheid en gerechtigheid en met zoveel wijsheid handelt, dat, hoe langzaam het ook ga, toch nergens stilstand is, en het onkruid, de ergernissen zó uit Zijn rijk zal verbannen, dat aan de tarwe daardoor gene schade geschiedt. Dankt Hem, prijst Zijne heiligheid..

In het laatste vers worden de gelovigen vermaand tot dankbaarheid, opdat zij er van overtuigd zijn, dat God hun bevrijder is, en hun leven als genade van Hem ontvangen, en wat er ook gebeurt, tevreden zijn met Zijne bescherming..

PSALM 98.

OPWEKKING OM CHRISTUS TE LOVEN.

1. Een Psalm (Psalm 3: 1; 1 Kronieken 25: 31 ).

Onze psalm staat tot den vorigen in dezelfde betrekking als Habakuk. 3 tot Hoofdstuk 1 en 2 en als Jes. 42: 10-12 tot vs. 13-17; hij is de lyrische begeleider van den vorigen Psalm, die meer profetisch was, Als de Psalm op den Psalm draagt hij den naam: mismor, en is de enige, die het enkele woord: "Psalm" zonder enige bijvoeging ten opschrift heeft. (Vergelijk Ezra 6: 19-22 ).

I. Vs. 1-8. Terwijl de heilige zanger begint met de opwekking aan de gemeente, om den Heere te loven, geeft hij ook aanstonds de beweegreden daarvoor op: op wonderbare wijze heeft de Heere Zijn volk verlost, en dat is toch wel reden genoeg voor een nieuw lied.

Zingt den HEERE een nieuw lied (Psalm 96: 1), want, gelijk wij in dezen tijd ondervonden hebben, Hij heeft wonderen gedaan 1), en het aangevangen werk, waarvan in Psalm 97: 1-7 gesproken werd, voortgezet; Zijne rechterhand, en de arm Zijner heiligheid, Zijn onbeperkt vermogen heeft Hem, gelijk in Jes. 59: 16; 63: 5 voorzegd is, heil gegeven.

1)  Ook  hier  wordt  aangespoord  tot  het  verhogen  van  het  heil  des  Heren,  en  alles toegeschreven aan den Heere God, en Hem alleen. Want Israël heeft zich niet zich zelven de vrijheid verschaft. Om Israël’s wille heeft God het niet gedaan, maar enkel en alleen, omdat Hij gedachtig is geweest Zijner goedertierenheid en waarheid. Dezelfde Godsgedachte wordt hier uitgesproken, dat de redding van het verbondsvolk enkel en alleen is, omdat de Heere God het doet om Zichzelfs wille.

2. De HEERE heeft Zijn heil bekend gemaakt, Hij heeft  Zijne gerechtigheid geopenbaard voor de ogen der Heidenen.

3. Hij is gedachtig geweest Zijner goedertierenheid, en Zijner waarheid aan het huis Israël’s, zodat Hij Zijne beloften vervuld heeft (Jes. 63: 7); en al de einden der aarde hebben gezien het heil onzes Gods 1) (Jes. 52: 10).

1)  Ene echo  van dit  woord:  "Hij is gedachtig  geweest  Zijner  goedertierenheid  en Zijner waarheid aan het huis Israël" is wat de maagd Maria in haren lofzang (Luk. 1: 54 vv.) zegt: "Hij heeft Israël, Zijnen knecht, opgenomen, opdat Hij gedachtig ware der barmhartigheid, gelijk  Hij gesproken  heeft  tot  onze  vaderen,  namelijk  tot  Abraham  en  zijn zaad,  in  der eeuwigheid."  Wanneer  de  Syrische  overzetting  onzen  Psalm zo  opvat,  als  zag  hij op  de verlossing van Israël uit Egypte, zo is dit niet juist; hij heeft integendeel betrekking op de

bevrijding uit de Babylonische ballingschap, die echter in ‘t voorledene aan de redding uit Egypte doet denken, en in de toekomst aan de verlossing door Christus. Dit alles is zeer goed te vereeuwigen, wanneer de Psalm, gelijk wij menen, voornamelijk voor het Paasfeest van het jaar 515 vóór Christus bestemd werd..

4.

II. Vs. 4-6. Hierop leert de heilige zanger de gemeente, op welke wijze zij haar loflied ter ere des Heren tot  uitvoering moet brengen, alle middelen die haar ten dienste staan moet zij daartoe  aanwenden.  Hij  noemt  vreugdebetuigingen  met  den  mond,  gelijk  ieder  daartoe bekwaam is (vs. 4), begeleiding van het gezang met snarenspel, zo als de levitische zangers dit hebben (vs. 5), en met geklank der blaasinstrumenten, zo als de priesters dit maken (vs. 6).

4. Juicht den HEERE, gij ganse aarde! roept uit van vreugde, en zingt vrolijk en psalmzingt.

5. Psalmzingt den HEERE met de harp, met de harp en met de stem des gezangs.

6. Met trompetten en bazuinen-geklank: juicht voor het aangezicht des Konings, des HEREN, die nu Zijne regering heeft aanvaard en de gehele wereld aan Zich heeft onderworpen.

Hier is de godsdienst niet: offeren te Jeruzalem, maar prediken en danken, dat de Koning in de gehele wereld is de gerechtigheid, d.i. Hij,  die van zonden en dood verlost door Zich zelven, zonder onze verdienste..

7.

III. Vs 7-9. Bij de intensiteit, zo leert de Psalm verder, moet ook de extensiteit komen, bij de inwendige macht de uitwendige uitbreiding van het loven. De oproeping daartoe, reeds in het vorige gedeelte tot  de  gehele wereld  gericht  werd,  wordt  nu  tot  de levenloze schepping gericht-want niet alleen heeft de gehele mensheid haar aandeel aan de zaligheid, die Israël ervaart, maar ook zal de schepping vrij worden van den dienst van het vergankelijke tot de heerlijke vrijheid der kinderen Gods. (Rom. 8: 21).

7. De zee bruise met hare volheid tot openbaring der feestelijke stemming, welke de gehele natuur doordringt (Psalm 96: 11), de wereld met degenen, die daarin wonen (Psalm 24: 1), mogen vol vrolijke beweging zijn.

8.  Dat  de  rivieren  met  de  handen  klappen  1),  gelijk  onder  de  mensen  geschiedt  bij  de troonsbeklimming van enen koning (2 Koningen 11: 12), dat tegelijk de gebergten vreugde bedrijven (Jes. 55: 12).

1)  Het in de handen klappen doelt op het geluid van den golfslag; Jes. 55: 12 wordt  de uitdrukking gebezigd van de takken der bomen. Ook hier zijn toespelingen op vele plaatsen in de Psalmen en profeten: Psalm 66: 1. Jes 44: 23 vv.; 51: 4.

Eigenaardig voor dezen Psalm zijn, bij de deelneming der natuur aan de vreugde der mensen, de in de handen klappende rivieren; de rivieren doen hun golven hoog oprijzen, en die stuiten als klappende handen tegen elkaar. Vergelijk Habakuk. 3: 10, wanneer de afgrond der zee zijne handen in de hoogte heft, d.i. zijne golven naar den hemel opstapelt..

9. Voor het aangezicht des HEREN; want Hij komt, om de aarde te richten (Psalm 96: 12-13); Hij zal de wereld richten in gerechtigheid, opdat Hij van ene plaats des jammers ene plaats des geluks make, en de volken in alle rechtmatigheid, opdat zij vrede hebben met God en vrede onder elkaar.

De Psalm heeft veel overeenkomst met den 96sten, doch is daarom niet voor overbodig te houden; want daar wij zo dikwijls weer in den ouden klaagtoon vervallen, zo is ene herhaalde opwekking tot een nieuw lied over de zaligheid en over het rijk Gods zeer gepast..

Men kan deze opwekking beschouwen als ene poëtische tekening van den eerbied, dien alle redelijke wezens aan dien Goddelijken rechter zullen bewijzen. Anders kan men ook weer de uitdrukkingen zinnebeeldig opvatten en door de zee de woeste heidenen verstaan, door de rivieren  onderscheidene  volken  en  natiën,  en  door  de  gebergten  koninkrijken,  vorsten  en lieden van den hoogsten rang, terwijl de wereld ons aan alle kinderen der stervelingen doet denken..

PSALM 99.

OVER DEN AARD VAN HET RIJK VAN CHRISTUS.

Bij Psalm 93 en 97 komt  hier  een derde Psalm, die met  de woorden begint: "De Heere regeert." Hij wordt verdeeld in drie delen, die elk eindigen met: "Hij is heilig," en is alzo een antwoord der aarde op het hemelse: "Heilig, heilig, heilig is de Heere der heirscharen" (Jes. 6: 3). De eerste en tweede afdeling vormen een gedicht van zes regels (vs 1-3 elk twee regels, vs. 4 en 5 elk drie), terwijl de derde daarentegen twee zes regelige verzen uitmaakt (vs. 6 en 7 elk drie regels, evenzo vs. 8 en 9 elk drie regels), -zodat wij hier denken aan de orde Gods bij de Schepping der wereld, volgens welke de eerste, tweede, vierde en vijfde dag elk slechts één scheppingswerk bevatte, terwijl de derde en zesde scheppingsdag daarentegen elk uit twee scheppingswerken bestond.

I. Vs. 1-3. Terwijl de heilige zanger den Heere wil prijzen als degene, die is en was en die komen zal (Openbaring 1: 4), begint hij met het derde: De Heere komt, en beschrijft hij nu, hoe hij de verschijning van den groten God vol majesteit, die Zich in de gehele volheid van de heerlijkheid Zijns rijks openbaart, een sidderen der volken en een beven der aarde wordt opgemerkt, dat een gevolg van vreze en eerbied, dus niet slechts het tegenovergestelde van vreugde, maar een sidderen tot zaligheid is. Nu erkennen alle heidenen de grootheid Gods te Zion, en Zijne verhevenheid boven hen en hun vorige goden; zij bidden Hem aan, en geven Zijnen naam de ere (Psalm 86: 9 vv.); "Hij is heilig.

1. De HEERE regeert. Hij verschijnt om de heerschappij over Zijn rijk te aanvaarden; dat de volken, de heidenen, beven; Hij zit tussen, beter boven de cherubs 1), in de gehele volheid Zijner Goddelijke majesteit en heerlijkheid, omgeven door de duizenden van engelen (Psalm 18: 11); de aarde bewege zich, wankele vol heilig ontzag!

1) De Cherub is een wezen, dat, op den hoogsten trap van het leven der schepselen staande en het  volkomenste  leven  van  het  geschapene  in  zich  verenigende,  de  meest  volkomen openbaring Gods en van het goddelijk leven is. De in de zichtbare schepping aan de meest verhevene  schepselen  medegedeelde  levenskrachten  zijn  in  den  Cherub  samengevoegd  en geïndividualiseerd. Zo dikwijls nu in het Oude Testament van God wordt gezegd, dat Hij boven de Cherubs zit, of op den Cherub als Zijnen levendigen troonwagen opvaart, zo moet daardoor worden aangeduid, dat Hij niet komt in menselijke zwakheid, even als een mens, die zich met mensen vergelijkt, maar in Zijne gehele verhevenheid als Heer ook van de hoogste geschapene wezens, waarom ook Zijne overwinning zelfs over de vreselijkste en grootste machten  der  wereld  geen  ogenblik  twijfelachtig  is,  maar  integendeel  aanstonds  van  den beginne af beslist. Deze gedachte ligt ten grondslag aan alle die plaatsen als 1 Samuel 4: 4. 2 Koningen 19: 15. Psalm 18: 11; 80: 2, in den verzoendeksel boven de arke des verbonds (Exodus 25: 17 vv.), waar de Heere zinnebeeldig als boven de Cherubs zittende verscheen, had Israël het onderpand, dat de Heere al Zijne macht en kracht, al Zijn goed en vermogen in hemel en op aarde Zijn volk ten dienste wilde stellen, en de zaak van Zijn rijk zegenrijk zou ten uitvoer brengen tegen alle vijandschap der wereld, ook al streed deze nog zo machtig en schijnbaar onweerstaanbaar daartegen (2 Samuel 6: 2). Nu was wel ten tijde, toen onze Psalm vervaardigd werd, het uitwendig zichtbare teken van Gods genadige tegenwoordigheid bij Zijn volk niet meer aanwezig (zie 2 Koningen 25: 17 en Ezra 6: 15 ), maar zo ver was men reeds toen in het geloof opgewassen, dat men zich ook zonder dat teken van Gods genadige tegenwoordigheid verzekerd hield (Jer. 3: 16 vv.), en bovendien spreekt onze Psalm van den tijd van den Messias, van wie men alles in werkelijkheid weer verwachtte, wat de vroegere tijd slechts in schaduwen bezeten had; er is dus gene reden aanwezig, om uit de woorden: "Hij zit tussen Cherubs," het besluit te trekken, dat de vervaardiging van onzen Psalm nog in den tijd vóór de verwoesting van Jeruzalem door de Chaldeeën valt. Wat nu het sidderen der volken en de beweging der wereld aangaat bij de verschijning van den Heere, die Zijn rijk aanvaardt, zo heeft Hieronymus treffend opgemerkt: "zo lang de aarde nog ongevoelig en onbewogen blijft, kan zij niet genezen worden, wanneer zij echter in beweging zal geraakt zijn, en begint te sidderen, zal zij genezing verkrijgen.".

2. Nu leert men onder alle geslachten der aarde kennen: De HEERE is groot in Zion, in het midden van Zijn uitverkoren volk, en Hij is hoog boven alle volken (Psalm 48: 2);

3.  Dat  zij  nu  ook  U  de  ere  geven,  die  U  toekomt,  Uwen  groten  en  vreeslijken  naam (Deuteronomium 10: 17) loven, die heilig is 1).

1) Na de woorden: Uwen groten en vreselijken naam loven zette men liever een dubbele punt (: ) en vertale verder: "Hij is heilig." Dit is dan de inhoud van het loflied, waartoe de volken ter ere van den groten en wonderbaren naam Gods opgewekt worden. Volgens den zin zou er moeten staan: "Gij zijt heilig," maar reeds om de overeenstemming met vs 5 en 9, gaat de

reden uit den tweeden in den derden persoon over, en bovendien drukt dit "Hij" ook beter de diepe vreze en den heiligen eerbied uit, waarmee zelfs de Serafs in Jes 6: 2 vv. hun aangezicht bedekken en hun voeten verbergen, wanneer zij het "driemaal heilig" zingen..

In het Hebr. Kadosch Hoe. In verband met vs. 5 en 9 kan dit niet anders vertaald worden dan door: Heilig is Hij.

Calvijn tekent hierbij aan: "Ofschoon God nu wel belijdenis afdwingt van de overwonnen vijanden, dewijl zij echter niet aflaten Zijnen roem tegen te staan, ja, ook lasteringen tegen Hem uitspuwen, kan op hen niet van toepassing zijn, wat hier gezegd wordt: "Dat zij Uwen Naam loven, die heilig is." De gelovigen dus worden hier in den engeren zin bedoeld, welke Hij opwekt,  om den  naam Gods  vrijwillig  te  verheerlijken,  door  de  erkenning  van  Zijne heiligheid."

4.

II. Vs. 4 en 5. Het doel van den heiligen zanger is verder, den Heere voor te stellen als degene, die is; daarom handelt hij nu nader over de gesteldheid van dat rijk, dat Hij Zich in Israël gesticht heeft, hoe alles daarin op recht en gerechtigheid, zowel van de zijde van den Bestuurder als van de zijde der onderdanen gegrond is. Hij richt nu tot de deelgenoten van dit rijk den eis om den Heere, hunnen God, in de diepste aanbidding, te eren als den Heilige.

4.  En  dat  zij  loven  de  sterkte  des  Konings,  die  het  recht  liefheeft.  Gij,  o  Heere!  hebt billijkheden, onkreukbaar recht bevestigd 1), Gij hebt recht en gerechtigheid gedaan in Jakob 2) (2 Samuel 8: 15. Jes. 9: 7).

1) Of: En de sterkte des Konings, die het recht liefheeft, hebt Gij in billijkheid bevestigd. De dichter looft hier den Heere, wanneer hij gedenkt aan de rechtvaardige regering Gods over Israël. Het theocratisch koningschap wordt hier bedoeld, maar ook daarmee den lof bezongen van Hem, die in waarheid als Zion’s gezalfde Koning in rechtmatige gerechtigheid heerst, en in genade Zijn volk bestuurt.

2) In tegenstelling met de algemene verwoesting en wanorde van den toenmaligen tijd ziet des zangers profetische blik in de toekomst vrede en orde hersteld in de gemeente des Heren..

5. Verheft den HEERE, onzen God, en buigt u neer voor de voetbank 1) Zijner voeten, in de richting van den tempel; Hij is heilig!

1)  Dezelfde  spreekwijze  vinden  wij  in  Psalm  132:  7.  Daar  is  zonder  twijfel  onder  de "voetbank" des Heren de arke  des  Verbonds bedoeld (1 Kronieken 28: 2. Klaagt. 2: 1); hoewel nu dadelijk in den tempel na de ballingschap de ark ontbrak, zo was het geloof er toch zeker  van,  dat  ook  deze  tempel  met  het  allerheilige  ene  plaats  van  Gods  genadige tegenwoordigheid, ene voetbank Zijner voeten was (Jes.  60:  13), waarom op den groten verzoendag het  besprenkelen met  het  bloed van den var des zondoffers niet  achter bleef, hoewel zich op de plaats van de arke slechts een grote steen bevond (Leviticus 16: 14 )..

6.

III. Vs. 6-9. Ten laatste is ook van den Heere als van degene sprake, die was; de dichter noemt Mozes, Aäron en Samuel als de meest uitstekende groten van den ouden tijd, en wijst in hun voorbeeld aan, dat zij met hun priesterambt en hun aanroeping van God, niet enen doden afgod, maar den levenden God gediend hadden, die Zich ook werkelijk aan Zijn volk openbaarde en Zich aan hen in genade en gerichten betoonde. Dezen God nu, dien Terwijl met trots zijnen God kan noemen, moet het dan ook verheffen en zich aan Zijnen heiligen berg voor Hem neerwerpen met de erkentenis, dat Hij een heilig God is.

6. Mozes en Aäron waren onder Zijne priesters 1), want ook Mozes heeft ter  zijner  tijd priesterlijke werkzaamheden verricht  (Exodus 24: 6, 8; 40: 22 vv. Leviticus 8: 6 vv.),en Samuel onder de aanroepers Zijns naams; zij riepen tot den HEERE (Exodus 17: 11; 32: 30 vv. Numeri 16: 47 vv. 1 Samuel 7: 9), en Hij verhoorde hen.

1) Het derde deel bevat een blik in de geschiedenis voor den tijd der koningen. De dichter beroept zich op drie helden uit den voortijd en hun ervaringen, ten betoge, dat Jehova de levende, Zich in genade en gericht openbarende, God is..

Mozes was wel niet tot Priester gewijd, maar met recht mag hij de Priester worden genoemd, dewijl hij tot tweemaal toe, eerst bij de inwijding van het Verbond aan den voet van den Sinaï (Exodus  24)  en daarna bij de priesterwijding  (Leviticus 8)  priesterlijke handelingen heeft verricht, die voor Israël onder het O.V. van altijd durende kracht zouden zijn.

7. Hij sprak tot hen 1) in ene wolkkolom (Exodus 33: 9. Numeri 12: 5. 1 Samuel 3: 4 vv. Zij hebben Zijne getuigenissen onderhouden en de inzettingen, die Hij hun gegeven had.

1) Onder hen moeten niet alleen de drie genoemde mannen Gods verstaan worden, maar het gehele volk, dewijl God slechts met Mozes feitelijk heeft gesproken. Vandaar ook, dat, wat er verder in dit vers volgt, in verband moet worden gebracht met het volgende. Want de dichter weet ook dat Israël zich dikwijls schuldig maakte aan het verlaten aan des Heren geboden, en dat  die  God  hen  dikwijls  moest  zijn  een  vergevend  God.  Hij  prijst  daarom  Zijne  stipte rechtvaardigheid en Zijne schuld uitdelgende genade. Calvijn zegt dan ook terecht, dat wat hij te voren van Mozes, Aäron en Samuel heeft gezegd, op het gehele volk betrekking heeft.

8. O HEERE, onze God! Gij hebt hen verhoord; Gij zijt hun geweest een vergevend God, hoewel  wraak  doende  over  hun  daden;  Gij  betoonde  U  zowel  een  zondenvergevend  en genadig,  als  een  zondenwrekend,  rechtvaardig  God  aan  hen,  wier  vertegenwoordigers  zij waren. (Deuteronomium 1: 37; 3: 26 vv.; 4: 21 vv. Numeri 20: 24 vv.; 14: 20 vv.

Hier wordt niet van de vergeving en straf aan Mozes en Aäron gesproken, maar door het woord hun, wordt het volk van Israël verstaan, want Mozes en Aäron komen in dezen Psalm (vs. 6) voor als priesters en voorbidders. God geeft hun het getuigenis (vs. 7), dat zij zijne getuigenissen hadden onderhouden.  Zij baden niet  om vergeving  van hun eigene zonden, maar hier wordt getoond de kracht van hun voorbidding voor Israël, ‘t welk God meermalen

om zijne goddeloosheid dreigde uit te roeien, zie Exodus 33. Verhoring was ene vrucht op hun gebed. Vergeven is Israël niet te verdelgen, gelijk God gedreigd had, maar het tot Zijn volk behouden; "nochtans wrake te doen," is het evenwel met plagen te bezoeken, en hen niet geheel  onschuldig   te   houden,   maar   Zijne   rechtvaardigheid   te   openbaren,   door   vele wederwaardigheden toe te zenden aan dat volk, in welks meerder deel God geen behagen had.

9. Verheft den HEERE, onzen God, en buigt u voor den berg Zijner heiligheid, de plaats Zijner keuze, Zijner genadige tegenwoordigheid (Psalm 3: 5); want de HEERE, onze God, is heilig.

Wij  hebben  liever  den  Psalm  verdeeld  volgens  Bengel;  vele  andere  uitleggers  zien  deze verdeling in drie delen niet in. Wij noemen onder die Tholuck, wiens verdeling veel schoons heeft. Deze beschouwt vs. 1-4 gezongen door een eerste koor, evenals vs. 6-8, terwijl vs. 5 en vs. 9 voor de woorden van een tweede koor worden gehouden..

In dezen Psalm wordt nevens de genade des Heren tot driemaal toe Zijne heiligheid verheven. De samenstrengeling dier beide eigenschappen is schoon, gerechtigheid en genade gaan hand in hand in de regering van Israël’s groten God en Koning, den Messias..

PSALM 100.

DANKZEGGING VOOR GODS WELDADEN.

1. Een lofpsalm, eveneens in de eerste plaats bestemd voor de viering van het Paasfeest in het jaar 515 vóór Christus (Ezra 6: 19-22).

Bij het  profetische  gedeelte  van  den  vorigen  Psalm (99:  1-3)  komt  nu  hier  ene  lyrische uitstorting van gevoel door de feestvierende gemeente, evenals de lyrische Psalm 98 al ene aanvulling bij den profetischen Psalm 97 kwam. Met dezen Psalm sluit de rij der 10 liederen, die met Psalm 91 begon, welke wel niet een en dezelfden maken hebben, want zij omvatten ene tijdruimte van ongeveer 200 jaren,  718-515 vóór Christus; zij hebben echter wel die "zachte	verhevenheid,	verwarmende	helderheid,	ondubbelzinnige	geestelijkheid, Nieuw-Testamentische vrijheid" met elkaar gemeen, welke het 2de deed der profetieën van Jesaja kenmerkt, en dat gedeelte is eveneens uit den tijd na het jaar 718 vóór Christus (2 Koningen .15: 7 ). Wij zien daar duidelijk wel een groten invloed Jesaja, ook al trok hij zich uit het openbare leven terug, en al leefde hij meer in de toekomst dan in het tegenwoordige, op de harten van de stillen in den lande had, en door zijnen geest den geest der ware kinderen Gods in den tijd, die de ballingschap voorafging, en in de eerste jaren daarna beheerste. Onze Psalm wil de gehele wereld tot den dienst van den waren God opwekken; hij dringt daartoe tweemalen, en wordt alzo in twee delen verdeeld, van welke elk (de eerste regel van het eerste vers bij de twee regels van het tweede vers genomen) uit tweemaal drie delen bestaat en dus een hexasticon (zesregelig gedicht) vormt.

I. Vs. 1-3. De eerste aandrang. Wat Israël ten tijde van geheel het Oude Testament van zich alleen zeggen kon in onderscheiding van de heidenwereld (Psalm 95: 7), dat kan nu, nu zij

erkend  heeft,  dat  de  Heere  God  is,  de  gehele  mensenwereld  in  gemeenschap  met  Israël uitspreken: "Wij zijn Zijn volk en de schapen Zijner weide," daarom komt nu de vroeger aan Israël gegevene opwekking (Psalm 95: 1 vv.) thans tot de gehele wereld: "Dient den Heere met blijdschap; komt voor zijn aanschijn met vrolijk gezang."

Gij ganse aarde (Psalm 66: 1; 98: 4) juicht den HEERE, gelijk gij dat aan Hem, uwen Koning, verschuldigd zijt.

Hij  beveelt  derhalve  God  met  blijdschap  te  dienen,  daarmee  aanduidende,  dat  Hij  zo goedertieren is jegens de Zijnen, dat Hij hen grote stof tot  vreugde  bereidt. Wat hij nog sterker in het derde vers uitdrukt, waar hij den overmoed der mensen kastijdt, die, door voor zich meerdere goden en meerdere erediensten te verzinnen, duidelijk van den waren God zijn afgevallen.  Dewijl  derhalve  de  menigte  der  goden  de  ware  kennis  Gods  verduistert  en begraaft, en Zijn roem verdonkert, vermaant de Profeet te recht alle stervelingen, om tot een gezonde kennis teruggekeerd, af te laten met God van Zijn eer te beroven, en hekelt hun onzinnigheid,  omdat  zij niet  tevreden met  één God in hun overleggingen  zijn  verdwaasd geworden..

Meent dan de Psalmist werkelijk met zijne opwekking de gehele mensheid te kunnen bereiken en op haar te kunnen werken? En toch schrijft Augustinus, heeft de gehele aarde deze stem gehoord; reeds juicht de gehele aarde den Heere, en die tot hiertoe nog niet juicht, die zal toch eens juichen voor Hem.

In het juichen ligt tevens het toejuichen en huldigen, waaruit (vs. 2) het dienen volgt..

2.  Eertijds waart gij heidenen, heengetrokken tot de stomme afgoden, vervreemd van het burgerschap  Israël’s  en  van  de  verbonden  der  beloften  maar  nu  zijt  gij bekeerd  tot  den opziener uwer zielen. Dient dan den HEERE met blijdschap en niet al zuchtende; komt voor Zijn aanschijn met vrolijk gezang, want de Heere heeft een welbehagen in vreugde.

In Psalm 2: 11 staat: "dient den Heere met vrezen," maar vrees en vreugde sluiten elkaar niet uit. De vreze is voor den verhevenen Heere en den heiligen ernst Zijner eisen, de vreugde voor den genadigen Heere en den gelukkigen dienst Zijner aanbidding..

3. Weet en erkent, nadat zo grote dingen aan u geschied zijn, zowel uitwendig als inwendig, dat de HEERE is God (Psalm 46: 11), de Enige en Waarachtige, en alzo Hem alleen en geheel het  hart  toebehoort.  Hij heeft  ons door  schepping,  door  aanneming,  door  wedergeboorte gemaakt, wat wij nu zijn (1 Samuel 12: 6, 15. Jes. 60: 21), (en niet wij)hebben door onze waardigheid of kracht of keuze onze harten veranderd; wij zijn Zijne gunst onwaardig. Het is Zijne vrije verkiezende genade, dat wij Zijn volk en a) de schapen Zijner weide zijn, geleid door den groten Herder en Heere.

a) Psalm 95: 7. Ezechiël. 34: 30,31

Het: "niet wij" is juist het tegenovergestelde van hetgeen de overmoedige Farao in Ezechiël. 29: 3 zegt. Volgens de kanttekening (Keri) zouden wij moeten lezen wil in plaats van al (vgl. Leviticus 11: 21 Aanm) en dan vertalen: wij zijn de Zijne," dat eveneens een goeden zin geeft-Reeds  menige  ziel heeft  uit  deze  woorden  een  balsemenden  troost  ontvangen  bijv. Melanchton, toen hij in het jaar 1559 te Dresden over het lijk van zijnen zoon troosteloos weende, doch bijzonder getroost werd, toen hij bij het opslaan van den Bijbel dit woord las. Er ligt dan ook een bijzondere troost en vermaning in het: "Hij heeft ons gemaakt en wij zijn de Zijne," want de Schepper is ook de eigenaar. Zijn hart hangt aan Zijn schepsel, en dit is alles verschuldigd aan Hem, zonder wie het niet zou zijn en zonder wie het niet zou bestaan..

4.

II. Vs. 4 en 5. De tweede aandrang. Is Israël om den tempel geschaard, en heeft het dezen als plaats der aanbidding des Heren, zo kan de gehele mensenwereld, die opgeroepen is om voor Zijn aangezicht te verschijnen, aan zulk een aandrang slechts voldoening schenken, wanneer zij eveneens tot den heiligen berg opgaat, en zich met de in den tempel aanbiddende gemeente in lofgezangen verenigt. Wat de kern en de inhoud van dien lofzang moet zijn, is door den hoofdinhoud van alle lofzangen van Israël reeds aangewezen.

4. Gaat, Gij mensen van alle volken! in tot Zijne poorten met lof, tot de poorten van Zijn huis op Moria, in Zijne voorhoven, de plaats voor de aanbiddende gemeente (Psalm 84: 1, 11; 96: 8), met lofgezang; looft Hem, prijst Zijnen naam.

De gedachte, dat eens alle volken der aarde aan het rijk Gods zullen deelnemen, verschijnt hier,  even als bij de profeten,  in den vorm en de omkleding des Ouden Testaments;  de volkeren der aarde eren den Heere met een veelstemmig koor in hetzelfde heiligdom, waarin thans slechts het  zwakke lofgezang van een enkel volkje gehoord wordt.  Dat  echter  het bedeksel reeds onder het Oude Testament zelfs als zodanig erkend werd, wijzen plaatsen als Jes. 66: 23 aan..

Dit  vers  spreekt  ondubbelzinnig  uit,  de  éénheid  van  Joden  en  Heidenen  in  een  lichaam, waarvan Christus het  hoofd is, en die allen te zamen in Zijne zegeningen delen, en Hem dienen in de enigheid des Geestes met blijdschap, lof en dankzeggingen..

5.  Want,  zo  zult  gij  uit  den  mond  der  gemeente  vernemen,  waarin  ook  gij  nu  moogt instemmen  (1  Kronieken  16:  34),  de  HEERE  is  goed;  Zijne  goedertierenheid  is  in  der eeuwigheid, en Zijne getrouwheid van geslacht tot geslacht. Nooit zal die keus berouwen, want de zaligheid door God beloofd zal uw deel zijn.

Dit wijst ons naar het hoofdpunt van alle Goddelijke openbaring, naar de verschijning des Heren in den Zoon Zijner liefde, vol vriendelijkheid en vreugde, in wie de genade Gods aan alle mensen is verschenen (Tit. 2: 11; 3: 4). In Hem is ook de eeuwigdurende genade en trouw gewaarborgd en bezegeld; want Zijn raad kan niet veranderd worden. Zijn werk kan niemand verhinderen. Zijn woord kan nooit verbroken worden. Van dit genadewoord en deze beloofde trouw van zijnen God heeft Israël geleefd, het heeft geloofd en in dit geloof met verzienden

blik en eerste en tweede toekomst des Heren zich voor ogen gesteld. Wij kinderen van het Nieuwe Verbond, die de eerste toekomst beleefd hebben, staan echter voor ons hopen en geloven op geen anderen grond, dan op de eeuwigdurende genade en trouw des Heren, in welke wij wachten op de zalige hoop en verschijning der heerlijkheid des groten Gods en van onzen Heiland  Jezus Christus (Tit.  2:  13).  En voor  alles,  wat  daartussen ligt  en ons zal overkomen, voor den loop en het lot der Kerk in het algemeen, voor onzen druppel levenstijd in ‘t bijzonder blijft het de enige en vaste vertroosting van alle Zijne gelovigen: "De Heere is goed en Zijne goedertierenheid is in der eeuwigheid en Zijne getrouwheid van geslacht tot geslacht.".

Het verbond der genade, neergelegd in de Schriften van Oud en Nieuw Testament met de erfmaking van zo  vele rijke beloften, dienende om het  geloof van elke zwak gelovige te versterken, maakt het onderwerp uit van Gods lof en van de vreugde van Zijn volk, zo zeker, dat hoe zwak ook onze geest moge zijn, wanneer wij op ons zelven zien, wij stof hebben om God te prijzen, te danken en te zegenen, wanneer wij zien op Zijne goedheid en genade, en op hetgeen Hij in het woord van Zijne eeuwig waarheid tot onzen troost gezegd heeft.

PSALM 101.

DAVID’S "VORSTENSPIEGEL."

1. Een Psalm (Psalm 3: 1) van David uit den tijd, toen hij na het ontvangen der belofte in 2 Samuel  7:  12  vv.  nog  meer  bepaald  zijne  leven-  en  regerings-grondstellingen  daarnaar vormde, om een beeld te worden van den hemelsen Koning, die hem tot een vorst over Zijn volk had gekozen, en ene voorafschaduwing van den groten Zoon, die eens op Zijnen stoel zou zitten, en een voorbeeld voor diegenen, die tot op Hem uit zijn geslacht in Israël zouden regeren

Daar Psalm 100 slechts het lyrische gedeelte uitmaakt tot den profetischen inhoud van Psalm 99, zo mogen we over den eersten heen zien in den laatstgenoemden, om de reden op te merken, waarom deze thans volgt. In Psalm 99: 4 was gesproken van de wijze, waarop de hemelse Koning zou regeren. Wat nu daarvan was gezegd, vindt hier zijn echo in het hart aan dien aardsen koning, die onder allen het eerst en het meest gezocht heeft, het ideaal van enen koning naar Gods hart te verwezenlijken. Deze Psalm was den hertog Ernst, den vrome, van Saksen-Gotha (dezelfde, die aanleiding geweest is tot de vervaardiging van den groten Bijbel van Weimar den zogenaamden keurvorsten-Bijbel; hij regeerde van 1640-1675) zozeer tot een leef- en regeringsregel geworden, dat hij, wanneer hij een dienaar als ontrouw had leren kennen, dezen Psalm aan dezen toezond, en men, wanneer een beambte zich in enig opzicht schuldig  maakte,  bij wijze van een spreekwoord in het  land  pleegde te zeggen:  "Die zal spoedig den vorsten-Psalm te lezen krijgen."

I. Vs. 1-4. Nadat David voor alles de inwendige grondstellingen had aangewezen, die zijne regering volgens Gods Woord moest hebben, volgt in het eerste zevental van vers-leden de belofte, hoe had als koning van Israël zich in Zijnen wandel onberispelijk zal gedragen (Vs. 2-4).

Ik zal van goedertierenheid en recht zingen, hoe deze beide in Gods regering het voorbeeld voor alle menselijk regeren verenigd zijn; U zal ik psalmzingen, o HEERE!

Elke regering, hetzij van den koning op zijnen troon, of van den huisvader in zijn huis, moet, wanneer niet alles in de lucht zal zweven en aan willekeur zal overgegeven zijn, op vaste fondamenten in het hart van den bestuurder rusten, namelijk op de overtuiging, dat hij het ambt van God als Zijn plaatsvervanger bekleedt en op de daaruit voortspruitende gezindheid. Gelijk de Heere aller Heren Zijne regering uitoefent, zo is dit een maatstaf voor degenen, die in Zijne gunst staat. In God, den Heere, zijn de hoofdeigenschappen Zijner regering genade en recht,  en  deze  niet  van  elkaar  gescheiden,  maar  in  wederkerige  vereniging.  Hij is  in  de betoningen Zijner  genade rechtvaardig; Hij oefent  ook  niet  het  scherpe,  naakte recht  uit, zonder het  wijselijk door genade te matigen, gelijk ook ten getuige daarvan de arke des verbonds de tafelen der wet in zich, en den verzoendeksel over zich had. Zo had een David zijnen God leren kennen, en daarom roemt hij Hem. Voor dezen knecht Gods kwam er nog het hoogst gewichtige bij, dat volgens ‘s Heren bijzondere belofte aan zijnen stoel en zijnen troon,  aan  zijn  huis  en  zijnen  zoon,  de  veelbetekenende,  genadige  voornemens  van  het Messiaanse koningschap verbonden waren. Dubbel ernstig komt daarom hem, die een koning over Gods volk en een voorbeeld van Christus moest zijn, de opdracht om te regeren voor, en wij behoeven er ons niet over te verwonderen, wanneer hij met dit inleidende vers evenzeer den naam des Heren prijst, die zich in genade en recht rijkelijk openbaart, als gelijktijdig de belofte van het volgen van eigen mening in zijne regering aflegt. Het is ene bron en beek te gelijk..

2. Ik zal verstandelijk handelen in den oprechten weg 1); het is mijn oprecht voornemen om wijs te zijn en den weg der godzaligen te bewandelen, wanneer zult Gij, o God des verbonds, tot mij komen2) en mij het rijk geven, dat Gij mij beloofd hebt? Ik zal in het midden mijns huizes  wandelen,  in  oprechtheid  mijns  harten;  ik  wil  niet  slechts  godzalig  leven,  waar vreemden mij zien, niet slechts nu en dan, maar ook in ‘t verborgen, in ‘t midden van mijn gezin.

1) Wel is op te merken, dat hij spreekt van verstandig handelen in den rechten weg, d.i. in billijkheid. Waaruit wij opmaken, dat volgens God, de tirannen volstrekt niet wijs zijn, die zich spitsen op boze listen, dagelijks nieuwe middelen uitdenken, om hun onderdanen met lasten te bezwaren, kortom op niets anders bedacht zijn, dan om schade aan te brengen. Maar David  neemt  geen  ander  voorschrift  voor  zich,  dan  die,  welke  de  leidsvrouw  is  der billijkheid..

Ontegenzeglijk wil David hiermede zeggen, dat hij een rechtvaardig regent zal zijn, die het aangezicht niet opneemt, in het gericht rechtvaardig zal handelen, zonder onderscheid des persoons. Hij zal recht doen in rechtmatige gerechtigheid en tevens in goedertierenheid en genade.

2) Of: "Gij zult tot mij komen," waardoor David zijn vertrouwen uitdrukt, dat de Heere Zijne geloften zal volbrengen. Ook zou de vraag kunnen verklaard worden van David’s verlangen naar Gods hulp, opdat hij dat voornemen door Zijne genade mocht volvoeren.

Die God in waarheid dient, betoont dit ook in ‘t verborgen, ook bij degenen, die hem altijd omringen. Gelukkig is de man, die in zijn huis met woord en daad een priester is..

In den persoon van David, die geroepen is tot den troon van Israël, horen wij den Messias verklaren, hoe Hij voornemens is te wandelen en Zijne huishouding, de kerk te besturen; alzo wordt hier beschreven, wat vereist wordt in Zijne predikers en dienaars..

3. Ik zal geen Belialsstuk, gene goddeloosheid, voor mijne ogen stellen 1), mij enigszins daarmee inlaten; ik haat het doen der afvalligen, den wandel dergenen, die God en godsdienst verlaten hebben; het zal mij niet aankleven, elke gemeenschap daarmee zal ik vrezen als de pest.

1) In geen boos stak zal ik lust vinden, om dat uit te voeren, of, ik zal mij niets wat goddeloos is voorstellen, om dat te doen. De laatste opvatting is waarschijnlijker, omdat, waar David getuigd heeft, dat hij niets onbillijks voor ogen zal dulden, hij daarop tot de verzekering komt dat hij en vijand zal zijn van alle boosdoeners..

4. Het verkeerde hart 1) zal van mij wijken, (Spreuken 11: 20); den boze zal ik niet kennen.

1) Zijn sommigen van gevoelen, dat David hier spreekt van anderen, dat is niet zo. Calvijn tekent  hierbij  terecht  aan:  "David  zou  zich  moeite  geven  om  zich  te  wachten  van  alle wandaad, en hij zou er niet van willen weten, wat het betekent, den naaste beledigingen aan te doen," dat zou hij niet willen kennen. Wij hebben hier dus een belijdenis, die betrekking heeft op zijn eigen binnenste.

5.

II.  Vs.  5-8.  Was  David  reeds  in  het  vorige  gedeelte  van  zijnen  persoonlijken  wandel overgegaan  tot  zijne  wijze  van  regering,  gelijk  deze  beide  bij  enen  vorst  nauwkeurig samenhangen, in het nu volgende zevental van versleden zegt hij nader, hoe hij zich heeft voorgenomen te regeren. Hij wil zorgvuldig en nauwlettend zijn in de keuze zijner dienaren en door gestrenge handhaving van het recht, de bozen uit de stad Gods zoeken uit te roeien.

5. Die zijnen naaste in het  heimelijke achterklapt, dien zal ik verdelgen (vgl. Psalm 15: 3 15.3);  die hoog  van ogen is,  den opgeblazene,  en die trots van hart  is,  dien zal ik  niet vermogen, niet in mijne nabijheid dulden.

Dat gaat niet alleen de bestuurders, maar ook gewone burgers aan, en ieder, die aan Christus deel wil hebben; hij moet zo gezind zijn en spreken als David: wanneer er enige boosheid tegen mijnen naaste in mij opwelt, dat wil ik uitdelgen, en niets trots of hoogmoedigs zal ik in mij dulden.

6. Mijne ogen zullen zijn op de getrouwen in het land, naar dezulken zal ik omzien, en ik zal hen verkiezen, dat zij bij mij zitten als mijne raadsheren; die in den oprechten weg wandelt, die zal mij dienen.

Het huis eens konings is dan alleen goed ingericht, wanneer hij niet alleen zelf onberispelijk wandelt, maar ook dienaars heeft, die zich op zulk enen wandel toeleggen..

7. Wie bedrog pleegt, wie met huichelarij omgaat, zal, zo het hem al gelukken mocht binnen mijn  huis  te  sluipen,  daarin  niet  blijven;  die  leugens  spreekt,  zal  voor  mijne  ogen  niet bevestigd worden (2 Samuel 3: 29 ).

8. Allen morgen zal ik alle goddelozen, alle onverbeterlijke goddelozen des lands verdelgen. Het zal dagelijks mijn eerste werk zijn mijne huisgenoten na te gaan, en te verwijderen, die den weg der boosheid opgaan. Het zal mijn zoeken zijn, om uit de stad des HEREN alle werkers  der  ongerechtigheid  uit  te  roeien,  want  daar  waar  de  Heere  woont,  kan  geen goddeloze blijven.

Door dit lied schittert een heldere straal van de heerlijkheid van Hem, die in volle waarheid kon zeggen (Joh. 2: 17): "De ijver voor Uw huis heeft mij verslonden."

Doe nu ook gij dat, dat gij Gode belooft: al het goddeloze wil ik uit mijn hart uitroeien, als uit Uwe heilige stad, daar ik U alleen wil aanbidden.

Dat  ieder  ijverig  en naarstig  zij,  om zijn eigen hart  en zijne wegen te hervormen en dit spoedig  te  doen,  altijd  uitziende  naar  dien  ontzaglijken  morgen,  wanneer  de  koning  der gerechtigheid met het zwaard des oordeels allen, die goddeloosheid doen, van de stad van Jehova, het nieuwe hemelse Jeruzalem, zal afsnijden..

Deze verzekering staat in verband met zijn theocratisch koningschap. Als theocratisch koning zal hij zich geroepen gevoelen,  om alle degenen,  die van Jehova  niet  willen weten,  Zijn directe tegenstanders, te verdelgen. Niet dus uit willekeur, maar uit kracht van zijn heilige roeping.

PSALM 102.

KLAAGZANG  VOOR  ZIELEN,  DIE  BESTREDEN  WORDEN  EN  NAAR  GENADE HONGEREN.

1. Een gebed (Psalm 17: 1) des verdrukten, als hij overstelpt is, als hij in de diepste smart is, en zijne klacht  uitstort  voor het  aangezicht  des HEREN, om van Hem troost  en hulp te verkrijgen.

2.

Menen sommigen, dat ook David van dezen Psalm de auteur is, dewijl hij geplaatst is tussen twee andere Psalmen van den koning van Israël, dit gevoelen is niet te verdedigen, vooral niet met het oog op vs. 14-18. Wij denken liever aan een godvruchtig Israëliet, die leefde aan het einde der ballingschap en nu in verband en op grond van de beloften het oude Bondsvolk gegeven, niet alleen zijne klachten uitstort voor het aangezicht des Heren, maar ook zijne

gebeden tot  den Heere opzendt, om herstelling van Jeruzalems muren en van Jeruzalems tempel.

I. Vs. 2-12. De ellendige klaagt over zijn tegenwoordigen toestand, daar hij in den diepsten nood is, en het met hem bijna tot volkomen ondergang is gekomen naar lichaam en ziel; zijne vijanden honen hem en zijn leven heeft nu spoedig een einde; het verdort als gras.

Wie ook van de Profeten de auteur van dezen Psalm is geweest, zeker is, dat hij een vorm heeft aangegeven om te bidden voor de herstelling van tempel en stad. Dat sommigen hem terugbrengen tot den tijd, toen de bouw van den tempel door de naburige volken verhinderd werd, behaagt mij niet, eerder ben ik van mening, dat de Psalm is gedicht voor de terugkeer van  het  volk,  toen  de  tijd  der  beloften,  de  verlossing  reeds  op  handen  was.  Toen  toch begonnen  de  Profeten  de  vrome  gemoederen  weer  op  te  wekken,  in  verband  met  de Godsspraak van Jeremia (40: 1). Doch het plan van den Profeet was niet alleen om het volk tot vertrouwen op te wekken, maar eveneens het zorg en behoefte in te boezemen voor het heil der kerk..

2. O HEERE! hoor mijn gebed, en laat mijn geroep tot U komen (Psalm 5: 2; 17: 1)

3. Verberg Uw aangezicht niet voor mij, neig Uw oor tot mij (Psalm 17: 6; 31: 3) ten dage mijner benauwdheid (Psalm 27: 9; 59: 17); ten dage als ik roep, verhoor mij haastelijk 1) (Psalm 69: 18; 143: 8).

1) Dit is een bidder, die in zijne verdrukking vertrouwd is geworden met David’s Psalmen, ten dage van diens benauwdheid. Het is dezelfde Geest des geloofs en der gebeden, door wie David bad, die dezen verdrukten Zioniet met diens woorden zo vrijmoedig en met zulk een ernstigen aandrang tot zijn God doet roepen.

Het is met hem en zijn volk tot het uiterste gekomen; hij is van ellende en nood overstelpt, de Heere heeft Zijn ontfermend aangezicht voor hem verborgen, tenzij de Heere hem haastelijk verhoort, zal hij vergaan..

4.  Want  mijne  dagen  zijn  vergaan  a)  als  rook  (Psalm  68:  3);  en  mijne  gebeenten  zijn uitgebrand als een haard 1), gloeien van hitte, die ze verteert als een brandend hout.

a) Psalm 37: 20.

1) Mijne smart is zo brandend, dat zelfs mijn gebeente is ontgloeid..

Men moet niet voorbijzien, dat de dichter hier dit niet alleen voor zich zelven, maar voor geheel zijn volk spreekt. Hij legt deze klacht zijn volk in den mond. Israël, het bedrukte Israël uit de dagen der Ballingschap, spreekt hier.

5. Mijn hart, mijn innerlijke levenskrachten moed is geslagen,  getroffen door de hitte der aanvechting, en verdord als gras, dat afgemaaid, geheel verwelkt en verdroogd is, zodat ik

van grote droefheid mijner ziel vergeten heb mijn brood te eten (1 Samuel 1: 7; 20: 34. 1 Koningen 21: 4

6. Mijn gebeente kleeft aan mijn vlees, aan mijne huid; van wege mijne grote droefheid, van wege de stem mijns zuchtens ben ik geheel en al uitgeteerd, zodat ik slechts uit vel en been besta (Job 19: 20. Klaagt. 4: 8).

7. Ik ben enen roerdomp (liever: pelikaan) der woestijn gelijk geworden, ik ben geworden als een steenuil der wildernissen; in mijne treurigheid zoek ik de eenzaamheid en schuw ik als die vogelen elk mens.

De pelikaan is een vrij plompe watervogel, die in de warmere landstreken van alle delen der aarde woont. Hij onderscheidt zich door zijn krop, die bundelvormig aan zijn ondersnavel hangt, in welke hij ongeveer 30 pond water kan opnemen en door zijn geschreeuw, dat met de stem van den ezel overeenkomt. In grootte overtreft hij den zwaan en weegt tot 25 pond; zijne vederen zijn wit met een rozenkleurigen schijn, de voorste slagveren en de achtervleugels zijn zwart. Wat hij in zijn krop opneemt, werpt hij gewoonlijk zijnen jongen voor. Zijn nest legt hij gaarne op woeste plaatsen en op onbewoonde eilanden. Onder de velerlei verhalen, die van den pelikaan in omloop zijn, is er zeker geen zinrijker dan dat, hetwelk Eusebius bij onze plaats mededeelt, dat hij, wanneer de slang zijne jongen gedood heeft, in de hoogte opstijgt en zolang met de vleugels zijne zijden slaat, totdat er bloed uit voortkomt en dit op de gedode neerdruipt,  waardoor  deze  dan  weer  levend  worden.  Hij  wordt  daarom  van  geestelijke dichters meermalen als ene gelijkenis van Christus gebruikt..

Gelijk de roerdomp, de pelikaan en de steenuil zich in woestijnen en wildernissen ophouden, en door hun gehuil en gekras gehoord wordt, zo eenzaam en verlaten is het verdreven Israël in Babel,  en  doet  daar,  in  stede  van  de  lieflijke  liederen  Zions  van  weleer,  de  droeve  en schreiende tonen van hun geklag horen..

8. Ik waak, daar droefheid mij het slapen onmogelijk maakt,en ben geworden als ene eenzame mus op het dak, die daar afgezonderd zit te treuren.

9. Mijne vijanden smaden mij al den dag als enen, die van God verlaten ben (Psalm 42: 11 42.10), die tegen mij razen, zweren bij mij, wanneer zij vloeken willen zeggen zij: God late het u gaan als hem (Jes. 65: 15. Jer. 29: 22).

Daar een zo hoogst treurige toestand schijnt te strijden met de voorrechten van hen, dien God gunstig is, geeft dit aanleiding tot bespotting der vromen..

10. Want ik eet as als brood 1), daar ik diep ter nedergeslagen op den grond lig en daar stof en as inslik (Jes. 3: 26, 47: 1 vv.), en de as, waarmee ik mij bedekt heb, op mijn brood nedervalt, en ik vermeng mijnen drank met tranen, die in mijnen beker vallen (Psalm 42: 4; 80: 6).

1) Dit wil de Profeet zeggen, dat, wanneer hij spijze nam, er niet een aangerichte tafel was, maar het brood was vuil, dewijl het hem voorgeworpen werd op de aarde. Derhalve in naam

der gelovigen zegt hij, dat hij zo aan de aarde was vastgehecht, dat hij zelfs niet om spijze te nemen van haar opstond..

11. Van wege Uwe verstoordheid en Uwen groten toorn; Want Gij hebt mij, even als een hevig bruisende stormwind  doet, verheven, mij uit  den vasten grond, waarin ik wortelde, losgescheurd, en mij vervolgens in de diepte nederslingerende, weer neergeworpen (Job 23: 12).

12. Mijne dagen Zijn als ene afgaande schaduw, ene avondschaduw, die straks zal ophouden (Psalm 109: 23; 144: 4); en ik verdor als gras, dat afgemaaid is.

Welk een nacht van ellende! Welk ene verterende macht van smarten! Wat hier gezegd wordt komt zeer nabij aan hetgeen in Psalm 22 van den groten Man van smarte betuigd wordt, en men kan begrijpen, waarom hij aan de voorgaande zuchten heeft laten voorafgaan: "O Heere! hoor mijn gebed," want hij bevindt zich in een toestand van geheel bezwijken ten gevolge van het lijden, dat zijne ziel getroffen heeft..

Hier  wijst  hij  aan,  hoe  diep  ellendig  voor  den  waarlijk  vromen  Israëliet  de  dagen  der ballingschap zijn geweest en zijn, zodat het levenssap uitdroogt, hij verdort als gras. Hoe kan ook dit anders? Israël verkeerde daar zonder altaar, zonder tempel. De harpen waren aan de wilgen gehangen, geen lied der vreugde weerklonk. Er zou dan ook geen ellendiger toestand zijn geweest, indien de hoop op verlossing niet  was bijgebleven, had blijven leven in het godvruchtig harte. Maar ziet, waar hij in het eerste gedeelte heeft gewezen op de donkere zijde, daar laat hij nu de keerzijde zien, en daarom hoe bij al de ellenden het geloofslicht niet is uitgeblust en het vertrouwen op zijn God niet geheel is weggezonken.

13.

II. Vs. 13-23. In dadelijke tegenstelling tegenover hem, den ellendige, die als gras verdort, staat de Heere, die eeuwig blijft. Tot Hem wendt de Psalmist zich nu met de bede, dat hij Zich over Zion ontferme en het uit zijnen ellendigen weer opheffe, waarvan een groot loven van des Heren naam en ene zich ver uitstrekkende bekering van de volken der wereld het gevolg zal zijn.

13. Maar  Gij, HEERE! blijft  (of heerst) (Psalm 9: 8; 29: 10) in eeuwigheid 1), en Uwe gedachtenis duurt van geslacht tot geslacht, Uw denken aan de ons gegevene beloften zal nooit te niet gedaan worden (Klaagt. 5: 19 vv.).

1) Terwijl de gemeente wegsterft op vreemden bodem, blijft nochtans God de onveranderlijke en dit is de waarborg, dat de belofte zal vervuld worden..

Al zijn de tekenen van ondergang in David’s stam (die in Christus zijn toppunt heeft) en in de gemeente nog zo dreigend, de eeuwige heerschappij des Heren vormt den zekeren borgtocht voor de bewaring. Wie ze zou willen doen vallen, zou eerst God van Zijnen troon moeten stoten,  wat  in eeuwigheid niet  zal gelukken.  De troost  berust  echter  niet  in de eeuwige

heerschappij van God als zodanig-deze kan onder bijzondere omstandigheden even zo goed de zekerheid van den ondergang van den lijder noodzakelijk maken, maar daarin, dat deze eeuwig heersende God, de God der ellendigen is en Zich door woord en daad ontwijfelbaar diegene betoond heeft te zijn, die Hij hier voorondersteld wordt..

14. Gij zult opstaan van Uwen troon (Psalm 12: 6; 68: 2); Gij zult U ontfermen over Zion, over Uwe uitverkorenen, want de tijd om haar genadig te zijn, want de bestemde tijdvoor de openbaring van nieuwe genade aan haar is gekomen 1).

1) Het is het plan van den Profeet geweest, om het medelijden Gods voor den dag te brengen, opdat de gelovigen zouden weten, dat daarin alleen hun heil was besloten. Maar nu moet men er wel opletten wat toch onder den bestemden tijd is te verstaan. Het is toch niet twijfelachtig, of het heeft betrekking op de Godsspraak van Jeremia, te vinden Jer. 29: 12 en herhaald in het laatste hoofdstuk van de Kronieken (vs. 10). De gelovigen nu, om niet van verdriet te vergaan bij de langdurigheid der rampen, behoren daarop hun hoop te stellen, dat aan de ballingschap van de zijde Gods een einde was gesteld, dat zij niet boven de zeventig jaren zou duren. En wij zien, dat Daniël bij dit besluit bepaald is geweest, toen hij wilde, dat voor de herstelling der Kerk gebed en werd (Dan. 9: 2). Ook dit nu was nu het plan van den Profeet, om zich en anderen op te wekken, om vrijmoedig te bidden, om die beroemde Godsspraak aan God voor te houden, opdat aan de treurige ballingschap een einde zou komen. En gewis, indien de beloften Gods ons niet altijd in de gebeden ontmoeten, werpen we onze wensen als rook in de lucht. Tegelijk is op te merken, dat, ofschoon de tijd der beloofde verlossing naderde of reeds vervuld was, de Profeet echter niet ophoudt met smeken, daartoe God bij Zijn woord houdt, dat, ja, ofschoon zelfs de tijd was vastgesteld, de Profeet bij God pleit op Zijn verbond, en niet  aflaat  tot  Zijne  lieflijke  goedertierenheid  de  toevlucht  te  nemen,  dewijl  de  beloften, waarmee hij zijn geloof ondersteunt, Zijne genade volstrekt niet verdonkeren..

15. Want Uwe knechten hebben een welgevallen aan hare, aan Zions stenen (Psalm 51: 20), en hebben medelijden met haar gruis 1), of buigen zich met liefde naar haar stof.

Het is de vraag, of bij de stenen en het stof aan den tegenwoordigen toestand van Zion of aan de toekomst der heilige stad moet geducht worden; in het eerste geval zouden daarmee de puinhopen  bedoeld  zijn,   in  het   tweede   de   materialen  tot   den  nieuwen  bouw;  dien overeenkomstig nemen dan ook de woorden "een welgevallen hebben" en het andere, dat "medelijden hebben" en ook "zich in liefde tot iets wenden" kan vertaald worden, ene andere betekenis aan. Luther vertaalt naar de laatste betekenis, zeer vrij: "want Uwe knechten wilden gaarne, dat zij gebouwd werd, en zagen gaarne, dat hare stenen en kalk toebereid werden." De andere mening geeft niet minder ene samenhangende en juiste gedachte, "het welgevallen van Uwe knechten is niet in Babylon, maar in Jeruzalems stenen, en met diepgevoeld medelijden vertoeft hun geest bij dat gruis." Wij behoeven dan ook slechts aan Nehemia, den schenken van Koning Artaxerxes Longimanus, een spruit van David’s koningshuis (Nehemia 6: 7 ) te denken, hoe treurig hij er uitzag voor den koning en gene rust had, totdat hij de muren van Jeruzalem weer mocht gaan bouwen (Nehemia 2: 1 vv. 4: 23), om een beeld voor ons te hebben van de knechten des Heren, op welke de dichter hier in profetischen geest ziet. Voor ons zelven nemen wij de opmerking van Calvijn bij deze plaats ter harte: "hoe treuriger de

verwoesting der kerk is, des te minder mogen wij ons hart van haar aftrekken; integendeel moet het medelijden met haar ons klachten en zuchten afpersen.".

Het vorige dringt de dichter nu aan met wat in dit vers wordt uitgesproken. De tijd, door God bepaald, was gekomen. Zion verkeerde in den uitersten nood. Maar nu had God ook bij Zijn volk, die het wèl meenden met Jeruzalem en den tempel een bidden verwekt, en een hartelijk verlangen, om stad en tempel weer op te bouwen.

Langen tijd had men het in Babel kunnen uithouden, gelijk het volk weleer in Egypte, maar nu begon de nood te dringen, nu perste de nood de klachten uit tot den Heere God, nu ontstond er door de machtige werking Gods een ware behoefte, om weer in Jeruzalem het lied der verlossing te zingen en op het altaar in Jeruzalem’s tempel den Heere God de offeranden te ontsteken.

16. Dan, als het verlangen Uwer knechten zal vervuld zijn, zullen de Heidenen zeker den naam des HEREN vrezen; en alle koningen der aarde Uwe heerlijkheid 1) erkennen.

1) Dit is een volle drangrede: de verheerlijking van ‘s Heren naam door de Heidenen en hun koningen,  Jehova  tot  eer  en  hen  tot  behoudenis.  Wat  de  bidder  hier  uitspreekt  is  de grondgedachte van Jes. 40-60. Bijna letterlijk vinden wij zijne woorden terug in Jes. 59: 19 en 60: 2,3.

17.   Dit   zal  zeker   zijn,   als   de   HEERE   Zion  zal  opgebouwd   hebben  en  door   die wederopbouwing in Zijne heerlijkheid zal verschenen zijn 1).

1) Met  de herstelling van Zion  begint  de bekering der Heidenen, ene hoofdgedachte van Jesaja Hoofdstuk 40-66, (vgl. Jes. 59: 19; 60: 2). -"Dit is ook werkelijk geschied, toen de muur van Jeruzalem, in weerwil van den tegenstand der vijanden voltooid was; want toen de vijanden dit hoorden, zo vreesden alle Heidenen, die rondom waren, en zij wensten, dat dit werk van onzen God gedaan was (Nehemia 6: 16), toen de Heidenen bij den opbouw van het geestelijk Zion door Vorst Messias verzameld werden en de koningen der aarde Hem hulde deden..

18. Zich gewend zal hebben tot het gebed desgenen, die gans ontbloot is 1), tot de bede van Zijn  uitverkoren volk, dat  geheel machteloos en ellendig is, en niet  versmaad zal hebben hunlieder gebed 2).

1)  Ontbloot,  d.i.  zonder  vaderland,  zonder  macht  en  zonder  ere,  ja,  op  menselijke wijze gesproken, zonder verwachting. De gewijde dichter spreekt het hier dan ook helder uit, dat voor hem en zijn volk alleen de ontferming Gods, vanwege het Verbond, overblijft, als grond der hope

2) Het is der opmerking waard, dat de verlossing der vromen wordt toegeschreven aan de gebeden der  gelovigen.  Want  ofschoon God niet  anders dan door  Zijn eigen mededogen bewogen is geworden, om de Kerk te redden, zoals Hij om niet beloofd had, dit te zullen

doen, om echter  de gelovigen tot ijver te prikkelen, verzekert Hij hier, wat Hij uit eigen beweging doet, Hij dit had gedaan op hun gebeden. Dit strijdt niet elkaar, dat God door onverdiend mededogen de Kerk bewaart en dat Hij in het bewaren van haar de gebeden der Zijnen  genegen  is,  dewijl,  wanneer  de  gebeden  Zijn  vastgehecht  aan  zijne  onverdiende beloften, de uitkomst daaruit voortvloeit..

19. Dat  zal, wanneer het  zal geschied zijn, dat  de Heere Zion weer  zal hersteld hebben, beschreven worden voor het navolgende geslacht; en dit zal het gevolg daarvan zijn, het volk, dat geschapen zal worden door de herscheppende genade Gods, zal den HEERE loven (Psalm 22: 31 vv.):

20.  Omdat  Hij  uit  de  hoogte  zijns  heiligdoms  zal  hebben  nederwaarts  gezien  op  Zijne ellendigen, om hun verlossing te geven; dat de HEERE uit den hemel op de aarde geschouwd zal hebben (Deuteronomium 26: 15) met een oog vol ontferming;

21. Om het zuchten der gevangenen te horen, om uit de gevangenis los te maken de kinderen des doods (Psalm 79: 11. Jes. 42: 7);

23.  Wanneer  de  volken  zamen  zullen  vergaderd  worden;  ook  de  koninkrijken,  om  den HEERE te dienen, want met Israël’s verlossing en herstelling zal gelijktijdig ene bekering van de volkeren plaats hebben (Psalm 22: 28; 68: 33 vv. Jes. 45: 14).

Welk ene onbeschrijfelijke genade van God, dat wij van het Stift van den goeden Schrijver, den Heiligen Geest, de grote boodschap van verlossing uit genade in het Boek der Boeken hebben! Want het zuchten der gevangenen gaat voort, zo zeker als wij gevangen zijn in de wet der zonde, en er zo vele kinderen des doods zijn als er van vrouwen geboren zijn. Maar nu  kunnen wij door  de vertroostingen  der  Schrift  hoop  hebben,  en de lof des Heren te Jeruzalem wordt met ieder verlost kind van God tot een duizendstemmig lofgezang. Wat zal het zijn, wanneer eens, na Israël’s bekering de volheid der Heidenen ingaat. Ja, wanneer alle rijken der wereld van onzen God en van Zijnen Christus worden!.

Verlossing is het onderwerp van dankzegging in de Christelijke Kerk; de voortgang van dat grote  werk  is  hier  beschreven,  door  beelden,  ontleend  aan  de  tijdelijke  bevrijding  en herstelling van Israël. Zie op ons neer, Heere Jezus! ontvang ons in de heerlijke vrijheid van Uwe kinderen, opdat wij met de gehele menigte der verlosten Uwen naam mogen zegenen en prijzen..

Duidelijk ziet deze profetie veeleer dan op den tijd van Israël’s wederbrenging, en ziet zij door alle tijden tot op de eindelijke en laatste wederbrenging van Israël en de toebrenging van de volheid der Heidenen, wanneer de Verlosser tot Zion komen zal en de heerlijke staat der Kerk van God zal aanbreken..

24.

III. Vs. 24-29. Nadat de dichter de heerlijkheid van den tijd der verlossing heeft beschreven, komt hij nog eens op zich zelven terug en spreekt nu uit, wat hij van den Heere God voor zijn persoon afsmeekt. Hij klaagt, maar ook stemt hij zich met het oog op Gods eigen, eeuwig en onveranderlijk  Wezen  zich  en  zijne  nakomelingen  in  het  vrolijk  vertrouwen,  dat  de tegenwoordige vernedering en verzwakking  ten laatste zal worden tot  een onvergankelijk voortbestaan.

24. Hij heeft mijne kracht 1) op den weg ter neer gedrukt; mijne dagen heeft Hij verkort (vs. 4 en 12).

1) Luther (en eveneens onze Staten-Overzetters, G.) heeft hier vertaald naar de lezing op den rand "mijne kracht." Deze lezing past zeer goed bij de opvatting, dat onze Psalm een lied is uit  den  laatsten  tijd  der  ballingschap.  Dienvolgens  zou  de  samenhang  en  inhoud  onzer afdeling de volgende zijn: Nadat de dichter zich verlustigd heeft in de heerlijkheid van den tijd der verlossing, komt hij op zich zelven terug; en gevoelt hij, dat zijn levenskracht reeds verdwenen is, en er dus voor hem geen uitzicht bestaat die verlossing nog te beleven. Hij bidt daarom Hem, die van eeuwigheid tot eeuwigheid leeft en het leven Zijner schepselen kan laten voortduren, zo lang Hij wil, hem zijne dagen liever te verlengen dan te verkorten (vs. 25). Hij troost zich intussen voor het geval dat hem het zien van dien heerlijken toestand niet mocht toegelegd zijn, daarmee, dat de Heere toch Zijnen knechten zeker de daden Zijner goedheid zal laten aanschouwen (vs. 29).

Wij willen thans ook letten op de lezing in den tekst zelven: "Hij heeft Zijne kracht op den weg  neergedrukt."  Dan  ligt  hierin  ene  aanwijzing,  dat  de  dichter  zich  zelven  van  den ellendige, van wie hij in den gehelen Psalm spreekt, bepaald onderscheidt. Dit past alleen bij de opvatting, volgens welke David de dichter is, maar de ellendige zijn geslacht tot op den tijd, dat het diep weggezonken is en ene vernietiging zeer nabij. "Op den weg" is David met zijn geslacht zo lang, totdat het bepaalde doel bereikt en het rijk der heerlijkheid in Christus begonnen is. Op dezen weg, midden in de loopbaan, schijnt bij David’s geslacht de kracht vernietigd te worden; het zinkt in volslagen onmacht neer en in zulk een verminderen ziet David  voor  zich  zelven,  als  die  in  en  met  zijn  geslacht  voortleeft,  ene  verkorting  zijner dagen." Zijn  geloof bestaat  echter wel, dat  deze verkorting slechts ene schijnbare is, ene dreigende, maar in werkelijkheid is hij met zijn geslacht en Zion, welks koning hij is, evenzo eeuwig en onveranderlijk als God, de Heere zelf, en wel van wege de betrekking in welke God hem geplaatst heeft, en de belofte in 2 Samuel 7: 12 vv., en zo kan het niet missen of de spruiten  van  het  uitverkoren  geslacht  zullen  ondanks  het  voor  ‘t  ogenblik  hen  dreigend doodsgevaar toch blijven en een onverwoestbaar aanzijn  in  ene op de eeuwigheid ziende verjonging beleven..

25. Ik zei, mij in ‘t midden mijner ellende tot den Heere wendende: Mijn God neem mij niet weg in het midden mijner dagen; Uwe jaren zijn van geslacht tot geslacht, en alzo zijt Gij in staat om over de navolgende geslachten te waken (Psalm 61: 7).

26. Gij hebt voormaals de aarde gegrond en de hemelen zijn het werk Uwer handen (Psalm 81: 12; 8: 4);

27. Die, aarde en hemel, zullen vergaan, maar Gij zult staande blijven (MATTHEUS. 24: 35), en zij allen,  zij met  alles wat  zij bevatten,  zullen als een kleed  verouden; a)  Gij zult  ze veranderen als een gewaad, en zij zullen veranderd zijn (Jes. 51: 6. 2 Petrus 3: 7 51.6 2Pe 3.7).

a) Hebr. 1: 12.

28.  Maar  Gij  zijt  dezelfde  (woordelijk:  Gij  zijt  Hij),  de  Zich  zelven  altijd  gelijke, onveranderlijke God (Jes. 41: 4; 43: 10), en Uwe jaren zullen niet geëindigd worden.

In Hebr. 1: 10 vv. zijn deze woorden als ene uitspraak aan God, den Zoon, behandeld en wel met volle recht, want niet alleen heeft God hemel en aarde door den Zoon geschapen (Joh. 1: 3), maar Hij zal ze ook door Hem laten vergaan en veranderen. Gelijk het eerste een gevolg is van Zijn eeuwig Zoonschap, zo dit een vervolg van Zijn zitten ter rechterhand der Majesteit. Maar omdat  de Zoon met den Heere op gelijke lijn van eeuwigheid en onveranderlijkheid staat, en dat Hij aan David tegelijk als zijn zoon beloofd is, kan de laatste zich en zijn geslacht in Psalm 61: 7 vv. hetzelfde onvergankelijk bestaan en onophoudelijk regeren toekennen, dat hij hier van God zegt. Wanneer overigens onze Psalm in inhoud van gedachten en uitdrukking overeenkomst heeft met het tweede deel van het Boek van Jesaja, zo is de opmerking bij Jes. 51: 21 te vergelijken, volgens welke niet Jesaja de bron en de Psalm de daaruit voortkomende beek is, maar omgekeerd..

29. De kinderen Uwer knechten, al schijnen zij soms kinderen des doods  te  zijn (vs. 21 102.20)  zullen in het  land  (Psalm 37:  29)  wonen,  en hun zaad zal voor  Uw aangezicht bevestigd worden (Psalm 69: 36. Jes. 65: 9).

Van  het  ene  tot  het  andere  geslacht  zal  de  Kerk  voortbestaan.  Zij,  die  de  heiligen  des Allerhoogsten  hopen  uit  te  roeien  zullen  zich  vergissen,  want  als  het  ene  geslacht  van gelovigen verdwijnt, zal een ander komen, zo zal de troon van Christus blijven bestaan..

Ziet de verzekeringen niet voorbij, welke deze Psalm bevat van een gelukkig gevolg, bij alle rampen der gelovigen. Hoewel alle dingen hier beneden veranderlijk zijn, sterven en te niet gaan, hoewel in ons zelven, in onze vrienden, in onze huizen, in de kerk, in de wereld, alles gelijk een kleed wordt ineen gerold, en naar den ondergang zich haast, toch leeft de Heere Jezus, en alzo zijn wij veilig, want Hij heeft gezegd: "Ik leef en gij zult leven.".

Ook in vs. 29, waarop de bede, om verlenging des levens uitloopt, hoort men een weerklank van Jes. 65: 9. 66: 22. Bij den dichter zowel als bij den Profeet zijn het herbouwde Jeruzalem na de ballingschap en het nieuwe Jeruzalem op de nieuwe aarde en onder den nieuwen hemel verenigd..

Hiermede wordt  zo  duidelijk mogelijk de vastheid van Christus Kerk, van het  ware Zion aangegeven.  Alles  moge  vergaan,  maar  Zion  niet,  dewijl  zij  haar  bestaan  heeft  uit  den Onvergankelijken en Getrouwen Verbonds-God. Die in waarheid niet  alleen de Eerste  is,

maar ook de Laatste. Hij hoort haar gebed en verstaat haar zuchten. Hij zal er voor zorgen, dat zij niet vernietigd wordt.

PSALM 103.

LOF VOOR GODS GENADE.

1. Een Psalm van David (Psalm 101: 1. 1 Kronieken 26: 31 ).

Zonde en dood gevoelen, en daarbij om genade en verzoening worstelen, en naar het rijk van God en zijne gerechtigheid trachten is de zaak van Psalm 102; zonde en dood gevoelen en daarbij verzoening en den Geest die levend maakt, te hebben ontvangen, en alzo zijnen God te loven, en zich in geduld en geloof aan alle heiligen Gods aan te sluiten, is de zaak van Psalm 103..

Waar is een mens, die de lengte, hoogte en breedte van dit bevatte, en wederom, waar is een mens, die niet zijn handvol ervaring of het rijkste en meest bewogen leven daarin kan laten verbergen en uitstromen! Alle trappen van het inwendige leven, het kind van het stof in het beeld van zijne onmacht, zwevende aan den afgrond des verderfs, en wederom de met heil verzadigde aarde,  die den lof  des  eeuwigen levens bezingt,  vinden daarin hun plaats,  en gevoelen de klopping des harten. En hoe komt de grote God voor in dezen dubbelen toestand? Als de goede God van zegen, de Heerser van hemel en aarde, en wederom als de God der zaligheid in Zijne hoogste openbaring, als die God, die den zondaar rechtvaardigt, verlost en vernieuwt. Oud en Nieuw Testament  reiken elkaar de hand over dezen Psalm met  zijnen rijken inhoud en de geschiedenis der wereld en van het hart vinden hun uitdrukking in dit lofgezang, waarin de zichtbare en de onzichtbare wereld te zamen worden verenigd. Daarom zei een man Gods terecht: Deze voortreflijke Psalm heeft meer bepeinzing des harten nodig dan geleerde uitlegging..

(Vergelijk de bij 2 Samuel 23: 7).

I. Vs. 1-5. Dit eerste gedeelte bevat ene opwekking, die de geheiligde zanger tot Zijne eigene ziel richt, om Gods rechtvaardigende, verlossende en vernieuwende genade met lofzegging en dankbaarheid te verheffen.

Loof den HEERE, mijne ziel 1), en al wat binnen in mij is 2) Zijnen heiligen naam (Psalm 34: 2; 104: 1,35).

1) Het driemaal herhaalde "loof" (eigenlijk "zegen) twee malen hier aan het begin (vs. 1 en 2), en  eens  aan  het  slot  (vs.  22),  -waarmee  het  eveneens  drievoudige  "looft"  in  vs.  20-22 103.20-22 overeenstemt, staat in verband met den drievoudigen Mozaïschen zegen, Numeri 6: 24-26. De ziel, die de kracht van het: "de Heere zegene u" ervaren heeft, is daardoor juist tot het "zegen" opgeroepen; wie gezegend wordt zonder te zegenen is van mens tot dier ontaard..

2)  Het  is  den  dichter  nog  niet  genoeg  zijne  ziel,  zijn  edeler  deel op  te  wekken  tot  de lofprijzing des Heren, alle vermogens zijner ziel moeten medewerken en samen stemmen tot lof van God en van Zijnen naam, d.i. van den Heere in al de openbaringen Zijner genade..

Eigenlijk: al mijne middeldelen of ingewanden, alle mijne gedachten, innerlijke bewegingen, lusten,  begeerten  en  alles  wat  in  mijn  vermogen  is,  looft  den  Heere  en  Zijne  oneindige Majesteit; erkent  Hem als den algenoegzame, als de bron van alle zegeningen; eerbiedigt Zijne weldadigheid, verheerlijkt al Zijne volmaaktheden..

2. Loof den HEERE, mijne ziel! en vergeet gene van Zijne weldaden.

Niets vergeet de mens lichter, dan hetgeen hij verschuldigd is, en in ‘t bijzonder het aan God verschuldigde  denken;  daarom  is  ene  nadrukkelijke  opwekking  nodig,  om  den  zegen, waarmee God zegent, niet onbeantwoord te laten, en gene Zijner daden, die enkel weldaden zijn, te vergeten..

Hoe meer zich in het korte leven van den behoeftigen mens de weldaden Gods opeen hopen, des te gemakkelijker wordt de ene door de andere vergeten, maar ook des te zondiger is zulk een vergeten..

Gedenk, mijne ziel aan al datgene, wat God u gegeven heeft, terwijl gij aan al uwe misdaden gedenkt; zoveel kwaads gij hebt gedaan, zoveel goeds heeft Hij u vergolden. En wat offer of geschenk brengt gij Hem? Hij spreekt: wie dankoffert, prijst Mij. God wil geprezen zijn, en zulks tot uw heil, niet om Zijner verheffing wil. Gij kunt Hem volstrekt niet geven, maar wat Hij van u eist, dat eist Hij voor u, niet voor Zich, niet omdat Hij er bij wint, maar omdat gij daardoor kon t tot Hem.

Zo alle bloemen des velds, alle vogelen, alle sterren des hemels, alle Zijne werken aan al de plaatsen Zijner  heerschappij den Heere loven,  zo  Zijne engelen Hem loven de "krachtige helden, die Zijn woord doen, gehoorzamende de stemme Zijns woords," zo Zijn lof wordt aangestemd op de harpe door die ontelbare heirscharen, in wie Hij niet dan getrouwe dienaars ziet, die Zijn welbehagen eerbiedig uitvoeren, hoe betaamt het ons, die Hij geroepen heeft om Zijne kinderen te Zijn en Zijn beeld te dragen, hoe betaamt ons, die zondig stof zijn en van wie  Hij  in  Zijne  onuitsprekelijke  lankmoedigheid  zo  vele  ongehoorzaamheden,  zo  vele overtredingen, zoveel vlekken ziet en verdraagt, hoe betaamt het ons tot onze ziel te zeggen met een blakenden ijver, met ene diepe schaamte: "Gij mijne ziel! loof gij Hem bovenal."

3.  Die al uwe ongerechtigheid vergeeft (Psalm 32: 5), die al uwe krankheden geneest  1) (Psalm 147: 3).

1) Verstaan wij den dichter hier goed, dan heeft hij hier het oog niet op de weldaad van de vergeving der zonden in het algemeen, maar op ene bijzondere daad van ‘s Heren vergevende liefde in den Messias,  waardoor Hij na schuldige afwijking van den Heere, weer in diens gunst en gemeenschap hersteld was. Dit wordt, naar ons oordeel, bevestigd door de weldaden des Heren, die de dichter verder opnoemt. De Heere heeft hem, om zijne afwijkingen van

Hem geoordeeld, getuchtigd met krankheden, lichaamslijden, waardoor hij aan den rand des grafs, des verderfs gebracht was. Er lag dus verband tussen des dichters ongerechtigheid en zijne krankheden, doch niet het gemeen verband, dat er tussen de zonde en den dood en alle kwalen  ligt.  Maar  hier  is  sprake  van  het  verband,  dat  ‘s  Heren  liefde  tot  tuchtiging  en terechtbrenging Zijner kinderen tussen hun afwijkingen en hun krankheden legt.

Na de vergeving der zonde draagt gij een zwak lichaam om met allerlei vleselijke lusten; nog heeft  het  vergankelijke  de  onvergankelijkheid niet  aangedaan; nog bevindt  zich de ziel te midden van de gevaren der verzoeking. Maar vreest niet, de Heere heelt al uwe wonden. Gij zegt:  "zij  zijn  groot,"  maar  nog  groter  is  de  Geneesmeester.  De  almachtige  Geneesheer ontmoet nergens ene kwaal, die Hij niet genezen kan; laat u slechts helpen, stoot de hand niet terug, Hij weet wel wat Hij doet.

4. Die uw leven verlost van het verderf 1) (woordelijk: van de groeve), die u menigmaal uit doodsgevaren redde, die u kroont met goedertierenheid en barmhartigheden, u ene kroon op het hoofd zet, die gevlochten is van de betoningen Zijner genade en barmhartigheid (Psalm 5: 13).

1) Duidelijk drukt hij nu uit, hoedanig onze toestand is, voordat God ons van onze kwalen geneest, nl. dat wij dood zijn en het graf, gewijd. Waarom te meer het voegt het mededogen Gods groot te achten, dewijl het een bevrijding is van dood en verderf. Want indien het begin van het geestelijk leven een opstanding is uit het graf, wat zal dan wel het overige zijn voor den mens, waarin hij zich mag verheugen. Vervolgens leert de Profeet, wat zowel in den aanvang van het heil, als in geheel zijn voortgang de onvergelijkelijke genade Gods schittert, wier lof hij, om haar te meer te verheffen, in het meervoud uitdrukt door goedertierenheden. Doch hij zegt, dat wij daarmee omhangen worden, alsof hij zeggen wil, dat om ons hoofd, om onze rug, van alle zijden, vóór en achter de onmetelijke overvloed der genade Gods ons nabij is, zodat er geen plaats is, die niet door haar vervuld wordt. Dit breidt hij nog uit, door straks te spreken, dat de mond verzadigd wordt, door welke metaphora hij zinspeelt op het verlof om te eten bij een groten overvloed van spijs, waar hij leert, dat welke goederen ook kunnen gewenst worden, ze ons door de goedheid Gods toevloeien tot volle verzadiging toe..

De dichter zegt hier  tot  zich zelven, om daarmee met al de goedertierenheden in God te eindigen, dat zijn Verbonds-God hem verzadigt, en zo,  dat  hij meer dan overvloed heeft. Geen karige maat heeft God hem toebedeeld, maar een wèl toebereide, een volle, zodat hij als wegzinkt onder het besef van al de verbeurde genadebewijzen, welke God hem toeschikt. En als hij in het tweede deel spreekt van zijn jeugd, vernieuwd als eens arends, dan zinspeelt hij op het jaarlijks ruien van den adelaar, en ziet in diens nieuwe vederbedekking een beeld van de vernieuwde genade, die hem als het ware geestelijk en lichamelijk verjongt.

5. Die uwen mond verzadigt met het goede (Psalm 57: 9; 107: 9), al uwe begeerten vervult, uwe jeugd vernieuwt als eens arends (Job 33: 25. Jes. 40: 31).

Nadat de door den Geest bezielde knecht des Heren de weldaden Gods eerst met een blik overzien heeft, de grote zowel als  de  kleine, de lichamelijke zowel als de geestelijke, de

dagelijkse zowel als de buitengewone, opdat niets zijn oog zou ontgaan en gene enkele zou vergeten  worden,  treden  uit  die  grote  menigte  bepaalde  weldaden  te  voorschijn  als  de helderste lichtpunten van de betoningen der Goddelijke genade en onder deze staat bovenaan de vergeving der zonden. Deze is de diamant in Gods kroon en wederom het hoogste goed, dat  een zondaar ontvangen kan en moet, wanneer hij zal geholpen worden ten eeuwigen leven; een schitterende rijkdom van ere.  God eindigt  daarin,  dat  Hij volkomen de zonde vergeeft, dat Hij niet karig daarbij is, niet enkele, niet de ene en de andere, ook niet nu en dan een, maar alle en op eens vergeeft. Aan de vergeving der zonden sluit zich noodzakelijk aan de  genezing  der  gebreken;  want  dezelfde  genade,  die  als  de  rechtvaardigende  de  schuld wegneemt, verbreekt ook als heiligende genade den ziektetoestand der ziel en heelt haar van de ellenden, die zij door de macht en de heerschappij der zonde had geleden. De voleindiging der zonde is de dood, de uitwendige dood, de eeuwige dood, het toppunt van het verderf. Ook deze is in de overwinning der genade verslonden, zoals de woorden "die uw leven verlost van het  verderf"  (vs.  4)  aanwijzen.  Bijzonder  schoon is de uitdrukking,  dat  Gods genade en barmhartigheid zich tot ene kroon om het hoofd van den zondaar vlechten, en hij dus tot koninklijk sieraad en koninklijke waardigheid verheven wordt (Luk. 15: 22. Openbaring 4: 4; 5: 10)..

Hoeveel goeds de Heere ons doet in Zijn Avondmaal: het zijn 1. lasten,  die Hij van ons wegneemt, want a. Hij vergeeft ons al onze zonden; b. geneest al onze gebreken en c. verlost ons leven van het verderf; en het zijn 2. gaven, die Hij ons toedeelt, want a. Hij zet de kroon Zijner genade en barmhartigheid ons op het hoofd; b. maakt onzen mond vrolijk, daar Hij de ziel met alle goed verzadigt c. en verjongt ons als den adelaar (Deuteronomium 33: 35; 34: 7).

Het  leven  van  onzen  menselijken  geest  deelt  in  den  regel  met  het  lichamelijk  leven jeugdigheid  en  veroudering;  de  krachten  der  ziel  nemen  in  den  ouderdom  af,  zij  wordt zwaarmoedig en dof; wanneer ons echter God uit Zijne volheid spijzigt en drenkt, wordt zij door nieuwe levenskrachten doordrongen, zij verjongt zich tegen den loop der natuur in, en zweeft snel en hoog op de adelaars-vleugelen der genade.

Hoort gij van iets goeds, zo vervult u daarnaar een zeker verlangen, en de zonde zelf is niet anders dan een bedrog in het verlangen naar het goede. En het is ook werkelijk een goed, maar het wordt u tot kwaad, wanneer gij er Dien voor verlaat, door wie het goed geschapen is. Zoek uw goed, o ziel! Elk schepsel heeft een goed, dat zijne natuur aanvult en vermaakt. maar nu is niemand goed dan de enige God; zie, het hoogste goed, dat is uw goed.

De arend leeft zeer lang; terwijl de oude vederen uitvallen wordt hij weer jong door ene opvolging van nieuwe vederen.

Dit heeft betrekking daarop, dat de adelaar zijne vederen verwisselt, zoals men ook aan de slangen wegens het afwerpen van haar huid verjongen toeschreef. Vergelijk Jes. 40: 31. "Die den Heere verwachten, zullen de kracht vernieuwen, zij zullen opvaren met vleugelen, gelijk de arenden."

6.

II. Vs. 6-18. In het tweede gedeelte van het lied breidt zich de gezichtskring van den heiligen zanger  uit,  daar  hij niet  alleen  het  oog  heeft  op  zijne  persoonlijke  ervaringen  van  Gods genaderijk, vaderlijk handelen, maar op die, welke het volk Gods, de gemeente des Heren heeft opgedaan in de gehele geschiedenis van den beginne af, en maken zal tot het einde, dat in enkel heerlijkheid uitloopt.

6. De HEERE doet, dit is het hoofdpunt, waarop alles in Israël’s geschiedenis uitloopt, de Heere doet  gerechtigheid en gerichten,  al degenen,  die  onderdrukt  worden; Hij doet  den Zijnen recht tegenover hun onderdrukkers en vergoedt rijkelijk alle geledene schade (Psalm 146: 7 vv.).

7. Hij heeft, nadat Hij in de uitleiding uit Egypte een bewijs voor Zijn genadig bestuur over Zijn volk geschonken had, in Zijne verdere leidingen Mozes Zijne wegen bekend gemaakt, den kinderen Israël’s Zijne daden (Exodus 33 en 34).

Wat bedoeld is met het bekend maken van Zijne wegen aan Mozes blijkt uit vs. 8; de dichter denkt aan Mozes bede (Exodus 33: 13): "laat mij nu Uwen weg weten," welke de Heere daardoor vervulde, dat Hij voor Mozes, die in de rotsspleet stond, voorbijging, en Zich onder het uitroepen Zijner eigenschappen den nastarende te aanschouwen gaf (Exodus 34: 5 vv.). De wegen van Jehova zijn dus hier niet die, welke door de mensen naar Gods bevel moeten bewandeld  worden  (Psalm  25:  4),  maar  die,  welke  Hij  Zelf  tot  het  schenken  van  heil bewandeld heeft (Psalm 67: 3)..

De wegen,  welke  Hij aan Mozes zegt  getoond te zijn,  zijn niet  anders geweest,  dan de bevrijding van het volk, totdat Hij het beloofde land had binnengeleid. Maar dit kiest Hij nu uit, als een in het oog vallend bewijs boven anderen van Zijne rechtvaardigheid en oordeel, waarom hij zegt, dat God voor de verdrukten al tijd een rechtvaardig helper was. Maar dewijl dit voortvloeide uit de belofte is het niet twijfelachtig, of hij ziet daarop vooral terug, alsof hij zeggen  wil,  dat  de  rechtvaardigheid  Gods  door  het  uitverkoren  volk,  hetwelk  Hij  had aangenomen,  en  waarmee  Hij  het  verbond  had  gesloten,  helder  was  geopenbaard  en aanschouwd. Doch hij zegt eerst, dat aan Mozes, die dienaar en middelaar was, vervolgens, dat aan het gehele volk Zijne wegen zijn geopenbaard. De persoon van Mozes zelf wordt nu aangehaald, als van Gods wege daartoe gesteld, dewijl God wilde, dat door Zijn hand en werk het  volk  werd  bekend  gemaakt.  De  wegen  en  daden  Gods  zijn  derhalve,  dat  Hij  met verwonderlijke macht heeft voortgeschreden, om het volk te verlossen, omdat Hij het door de Rode Zee heeft gevoerd, omdat Hij door vele tekenen en krachten Zijne tegenwoordigheid heeft  geopenbaard.  Maar  dewijl  dit  geheel  in  verband  stond  met  het  genade-verbond, vermaant David zich en anderen,  om God daarvoor den dank toe te brengen, dat zij zijn uitverkoren  tot  Zijn  bijzonder  volk,  en  Hij  door  de  kennis  der  Wet  hun  verstand  heeft wellicht, dewijl, evenals er niets ellendiger is, dan een mens, wie het ontbreekt aan kennis Gods, zo is dit een onvergelijkelijke schat van vol geluk, te weten dat God tot ons afdaalt met het bewijs van Zijne vaderlijke liefde..

8. En deze is de aanwijzing, die God toen van Zich zelven heeft gegeven:
a) Barmhartig en genadig is de HEERE, lankmoedig en groot van goedertierenheid.

a) Exodus 34: 6. Numeri 14: 18. Deuteronomium 5: 10. Nehemia 9: 17. Psalm 86: 15; 145: 8. Jer. 32: 18.

9. En overeenkomstig deze aanwijzing gedraagt Hij Zich ook ten allen tijde jegens ons, Zijn volk. Hij zal niet altoos twisten, noch eeuwiglijk den toorn behouden (Psalm 78: 38. Jes. 57: 16. Jer. 3: 5).

Hoe ongelijk zijn zij aan God, die elke gelegenheid aangrijpen om te twisten, en niet weten, wanneer zij zullen ophouden. Wat zou er van ons worden, indien God zo met ons handelde?.

Onder twisten hebben we te verstaan, het  als Rechter optreden en daarom den schuldige geenszins onschuldig houden, de ongerechtigheden van zijn volk bezoeken. De dichter zegt hier  echter,  dat  Hij niet  altijd  zal twisten,  niet  immer  vergramd  zal zijn,  maar  dat  Zijne barmhartigheid roemt tegen het oordeel. Behoudt Hij altijd den toorn tegen de vijanden, niet alzo tegen Zijn volk. Hij spreekt daarom ook in vs. 11 van de geweldige goedertierenheid des Heren.

10. Hij doet ons niet naar onze zonden, en vergeldt ons niet naar onze ongerechtigheden.

De Schrift noemt Gods genade groot, en wij hebben die allen ondervonden.  Hij heeft de oordelen  niet  over  ons  uitgestort,  die  wij  verdiend  hebben,  noch  ons  de  vertroosting onthouden,  die wij hadden verbeurd.  Gods lankmoedigheid  moet  ons tot  bekering  leiden (Rom. 2: 4)..

11. Want zo hoog de hemel is boven de aarde -en hij is zo hoog, dat zij slechts als een stipje van daar schijnen moet-is Zijne goedertierenheid geweldig, machtig, over degenen, die Hem vrezen 1); zij zwemmen in ene zee van genade, zij worden rondom door genade omringd en door haar gedragen; want  even onmetelijk als  de  afstand is tussen hemel en aarde, even onmetelijk is de grootheid der Goddelijke genade.

1) Door ene vergelijking bevestigt hij dit, dat God Zijne gelovigen niet straft, naardat zij het verdienen,   maar  dat   Zijne  goedertierenheid  met   de  zonde  der  Zijnen  wedijvert.   De spreekwijze  heeft  de  kracht,  alsof  hij  zeggen  wil,  dat  het  mededogen  Gods  jegens  ons onmetelijk is..

12. Zo ver het oosten is van het westen, zo onmeetbaar als de afstand is van de plaats, waar de zon op- en waar zij ondergaat, zo ver doet Hij onze overtredingen van ons. Volkomen delgt Hij onze zonden uit.

De genade omvat van boven de godvruchtigen, gelijk de hemel zich over de aarde welft, en zij is in de macht harer betoning ene vrije, gelijk de hemel met zijne lichten op de aarde naar beneden werkt, zonder dat er in haar terug- of medewerken ene voorwaarde is. Gelijk de zon in het westen ondergaat en geheel verdwijnt, zo verdwijnen, als God de zonden vergeeft, deze geheel, zowel voor Zijnen toorn als voor ons gevoel, hetwelk met vrede vervuld wordt.

In de vergeving gaan uwe zonden onder, maar de genade Gods gaat op; uwe zonden zijn aan ‘t ondergaan, de genade, die u bevrijdt is aan ‘t opgaan.

13. Gelijk zich een vader ontfermt over de kinderen, zodat hij in al hun noden naar vermogen voorziet, en wanneer zij misslagen begaan, hem niet  verwerpt, maar hen weer in genade opneemt, zo ontfermt Zich de HEERE over degenen, die Hem vrezen, die als gehoorzame kinderen  voor  Hem  wandelen,  voor  de  zonde  zich  wachten,  en,  wanneer  zij  gezondigd hebben, ze belijden en bidden om vergeving.

14.  Want  Hij weet  met  innige  ontfermende  liefde,  wat  maaksel (Genesis  2:  7)  wij zijn, gedachtig zijnde, dat wij stof zijn (Job 10: 9).

Een vader ontfermt  zich over zijne kinderen, die zwak zijn in kennis, en onderwijst  hen, ontfermt zich wanneer hun iets zwaar valt, en helpt hen dragen, ontfermt zich wanneer zij ziek zijn en troost hen (Jes. 66: 13), ontfermt zich, wanneer zij hebben misdaan, en vergeeft hen op hun berouw, ontfermt zich, wanneer zij dwalen, en wijst den waren weg. Zo ontfermt zich de Heere over degenen, die Hem vrezen. En ziet, waarom Hij Zich ontfermt. Omdat Hij onze zwakheid kent. Omdat Hij den mens uit het stof gemaakt heeft, herinnert Hij Zich, dat hij stof is. Hij neemt de broosheid onzer lichamen in aanmerking en de zondigheid onzer zielen, hoe weinig wij kunnen doen, hoe weinig wij kunnen dragen, in alles blijkt de tederheid Zijner ontferming..

Hier werpt David alles van zich, wat den mens aan eigene voortreffelijkheid zou mogen zijn toegekend, door de verzekering, dat alleen Zijn medelijden met ons God beweegt de mensen met  zachtheid  te  behandelen.  Daarop  hebben  wij wel acht  te  geven,  niet  alleen  om den hoogmoed des vlezes te beteugelen, maar ook opdat het  gevoel onzer onwaardigheid ons vertrouwen niet  verlamme. Want  hoe ellendiger en verachtelijker onze toestand is, des te meer zal God steeds tot barmhartigheid geneigd zijn, omdat Hij, om ons wèl te doen, met ons leem en klei tevreden is..

15. a) De dagen des mensen, wiens naam enosch, d.i. de zwakke, reeds aantoont wat hij is, zijn als het gras b), gelijk een bloem des velds, alzo bloeit hij; het toppunt van bloei is het begin van verwelken.

a) Ps 90 5. b) Job 14: 1, 2. Psalm 90: 5,6. Jak. 1: 10,11. 1 Petrus 1: 24.

16. En dikwijls bloeit zij niet eens tot het einde. Als de wind daarover gegaan is, zo is zij niet meer, en hare plaats, waarop zij stond, kent haar niet meer; zij doet alsof zij haar nimmer kende (Psalm 90: 5 vv. Job 7: 10; 14: 2. Jes. 40: 6 vv.).

Verwonderlijk klein is het getal der stervelingen, die eens op aarde leefden, van welke nu nog enig  aandenken  onder  de  levenden  aanwezig  is,  wanneer  dit  vergeleken  wordt  met  de onmetelijke, ontelbare menigte van die allen, die van den beginne af hier beneden geleefd hebben, en van welke niemand weet dat zij geleefd hebben, van wie geen woord, geen teken, geen steen, geen zandkorrel, niet het allergeringste spoor meer overig is-even zo min als van

de millioenen grashalmen en bloemen, die in de eeuwen en duizenden van jaren in dit of een ander  werelddeel  gebloeid  hebben,  en  van  wie  men  niet  kan  zeggen:  hier  stonden  deze grashalmen, hier bloeiden die bloemen! Daarin ligt ene grote bitterheid voor den mens, zolang hij met zijne gedachten, inspanningen en verwachtingen, slechts op deze wereld gericht, zich in het nietige verdiept, niets anders kent en zoekt dan het vergankelijke, en de genade Gods, die alleen ene ware onsterfelijkheid is, welke dien naam mag dragen, geven kan, niet kent en niet bezit..

17. Maar de goedertierenheid des HEREN is van eeuwigheid en tot eeuwigheid over degenen, die Hem vrezen, en Zijne gerechtigheid, Zijne getrouwheid aan hetgeen Hij beloofd heeft (Exodus 20: 6), aan kindskinderen.

18. Aan degenen, die Zijn verbond houden, en die aan Zijne bevelen denken, om die te doen (Exodus 20: 6; 34: 7. Deuteronomium 7: 9).

Heeft de Psalm ons vroeger de vergankelijkheid van ‘s mensen bestaan laten gevoelen, en richt hij ook ons gemoed op ene wijze, die geen ijdelheid toelaat, en alle trotse zelfverheffing uitsluit, op ene onsterfelijkheid en hoogheid, die wij niet in en van ons zelven hebben, maar die de onze kan worden door Gods genade; heeft hij ons door het licht der natuur tot het stof neergebogen, nu richt hij ons ook met de woorden Gods op tot God en eeuwigheid. Gij zijt stof, zegt hij ons, ene ras verwelkte bloem, wier plaats spoedig niemand meer kent; maar de genade des Heren duurt van eeuwigheid tot eeuwigheid. Ziet daar iets bijzonder een eeuwige, dat onsterflijkheid en onverganklijkheid verleent aan ieder, aan wie het zich mededeelt. Dat is een woord, waarvan men kan zeggen: er is geen mens op aarde, die de breedte, hoogte en diepte daarvan bevat, of den zin geheel en al doorgrondt, die het  in zijn gehelen omvang verstaat, en toch is er wederom geen mens op aarde, die het niet verstaat, die niet aanstonds bevat,  dat  de  hoofdbetekenis  van  dien  zin  is:  Gods  genade,  de  oorzaak  en  het  zekere onderpand des eeuwigen levens. Het gewone menselijk verstand gevoelt, wanneer het dezen Psalm slechts met enig nadenken leest, dat dit woord of niets zegt, of alles zegt, ten minste in dit  verband,  in  dezen  samenhang,  in  deze  grote  onmiskenbare  tegenstelling:  alles  hier beneden  is  nietig-gras  en  bloem,  -is  spoedig  verwelkt  en  voor  aller  oog  en  aandenken verdwenen; maar niet alzo God en niet Gods genade-die blijft wanneer alles verdwijnt en duurt   van   eeuwigheid   tot   eeuwigheid,   alhoewel   al   het   menselijke   slechts   een   kort bloemenleven lang duurt..

19.

II. Vs. 19-22. Zo eindeloos genadig, zo onveranderlijk en volmaakt rechtvaardig, gelijk zo even gezegd werd, kan de Heere Zich daarom den Zijnen betonen, omdat Hij de Koning is, die boven de gehele wereld verheven is en alles beheerst. Deze gedachte vormt den overgang van het tweede tot het derde deel, want terwijl hij tot de engelen komt, die om Gods troon zijn richt hij tot deze, en wel aan de aartsengelen zowel als aan alle de duizendmaal duizenden en tienduizendmaal tienduizende engelen, die de legerscharen Gods uitmaken, de opwekking om den Heere te loven. Hij trekt ook in den kring zijner beschouwing de andere schepselen, dat zij, waar zij zich ook in het uitgestrekte rijk Gods mogen bevinden, mede in het aan te heffen

loflied moeten instemmen, en keert ten slotte tot zijne eigene ziel terug. Ene oproeping aan deze sluit den Psalm, gelijk ene dergelijke dien begon, en deze verkrijgt daardoor den vorm van ene in zich zelf teruglopende lijn, van enen cirkel.

19. De HEERE heeft Zijnen troon, Zijnen koninklijken zetel in de hemelen bevestigd, in de plaats, die niet buiten maar boven de wereld is, de plaats der volkomen openbaring Zijner heerlijkheid (Psalm 115: 3. MATTHEUS. 6: 10), en Zijn koninkrijk heerst over alles; Zijne heerschappij strekt zich uit over alles, wat in hemel en op aarde is (1 Kronieken 29: 12).

20. Looft den HEERE, Zijne engelen! gij krachtige helden1), met wier kracht gene menselijke te vergelijken is, die Zijn woord doet, gehoorzamende de stem Zijns woords 2), daar gij staat om te letten op de wenken des Allerhoogsten.

1) Onder deze sterke helden moeten, gelijk de plaats Joël 3: 11 aantoont, Engelenvorsten verstaan worden, de overheden en de machten in den hemel, van welke Paulus in Efeziers 3: 10 spreekt. Men vergelijke de uitdrukking: "een sterke engel" in Openbaring 5: 2; 10: 1.

2) De engelen, zegt hier een Joods schriftverklaarder, zijn niet als wij mensen, die van God loon verwachten, omdat zij Zijn woord doen; der engelen loon en vreugde is te horen naar de stem van Zijn woord, dit is hun reeds op zich zelven loon genoeg..

21. Looft den HEERE a), al Zijne heirscharen! gij Zijne dienaars, die Zijn welbehagen doet.

a) Genesis 32: 2. 1 Koningen 22: 19. Efeziers 3: 10. Kol. 1: 16.

De heirscharen zijn, gelijk het volgende "Zijne dienaars" aantoont, de hemelse wezens, die om de engelen van hogeren rang geschaard zijn (Luk. 2: 13), de talloze dienstbare geesten, Psalm 104: 4. Dan. 7: 10. Hebr. 1: 14. Er is echter ook nog ene andere opvatting, die onder de sterke geesten in vs. 20 de engelen in ‘t algemeen verstaat, onder de legerscharen in ons vers de gesternten des hemels, omdat tussen het woord en den wil des Heren onderscheid gemaakt is, waarmee dan daarop zou gedoeld zijn, dat de engelen God dienen als bewuste werktuigen uit vrije liefde, terwijl de sterren slechts onbewust Zijnen wil doen. (Vergelijk bij Psalm 114: 2)..

Dat hier van de engelen gezegd wordt, dat zij het welbehagen Gods doen, is om te doen uitkomen,  dat  zij  niet  in  wekelijke  rust  in  den  hemel  verkeren,  maar  gelijk  Jesaja,  de Serafijnen zag, elk ogenblik gereed, om den wil des Heren te volbrengen.

22. Looft den HEERE, al Zijne werken! aan alle plaatsen Zijner heerschappij 1)! Loof den HEERE, mijne ziel 2)!

1) Het is niet zo, gelijk meermalen wordt aangenomen als kwam den zanger de lof van zijne eigene ziel te gering voor, en had hij nog tot aanvulling tot een vol en waardig lofgezang het hemelse en aardse koor nodig, maal omgekeerd, de lofzingende ziel, die den rijkdom der verlossende genade ervaren heeft, welke geen ander schepsel ervaart waarin echter de engelen

begerig zijn in te zien (1 Petrus 1: 21), staat feestvierend en aanbiddend in het middelpunt van Gods grote daden, en begeert nu, dat zij van alle zijden door de schepselen gezegend en geprezen worden in de duizendvoudige wijzen, waarop zij ervaren zijn..

2) De heilige zanger gaat valt zijne ziel uit en komt tot haar terug; zij is, terwijl hij anderen tot lofzingen oproept en het grote aardse en hemelse koor dringt om in te stemmen, zijn terminus a quo (punt van uitgang) en terminus ad quem (punt van zijn doel.)

Wanneer de ziel zich zelve verenigt met engelen in het beschrijven van Gods heerlijkheid, is zij het  meest  gestemd om tot  zich zelve in te keren en te onderzoeken, hoever de beste aandoeningen des harten gericht zijn op den Heere en de erkentenis Zijner genade en liefde. Te midden van al onze beschouwingen moge het gevoel van elk verlost hart zijn: "Loof den Heere, mijne ziel!".

Alles moet den Heere loven, al het geschapene, al Zijne werken, de hemelse en de aardse Schepping, de bezielde en de onbezielde natuur, bewust of onbewust, moet ze haar Schepper er Koning verheerlijken en in één accoord opgaan naar den hemel en zich mengelen met der hemellingen lof. Maar gelijk de dichter zijn zang met het herhaald, "loof den Heere, mijne ziel," vs 1 en 2 aanvangt, zo keert hij in het laatste vers terug naar het begin en in zijn laatste woord "Loof den Heere, mijne ziel." Van Zijne ziel is de heilige zanger uitgegaan en keert hij weer. Hij meer dan de Engelen, en de ganse schepping heeft stof den Heere te loven. Hij is de grootste der zondaren, hem is het meest vergeven, zijne krankheden waren dodelijk en zijn genezen. Hij is voor eeuwig in het leven behouden..

PSALM 104.

GODS LOF UIT HET BOEK DER NATUUR.

Met  een  "loof  den  Heere,  mijne  ziel!"  begon  en  sloot  de  vorige  Psalm,  met  dezelfde opwekking  tot  den lof van God  begint  en eindigt  ook  de voor  ons liggende.  Hij is niet voortgevloeid uit het met God vervulde hart van David, maar behoort, wat den tijd van zijn ontstaan aangaat, tot den tijd der ballingschap, toen Israël begon zich van zijne boosheden tot den Heere te bekeren (2 Kron 36: 21 ). De Psalm spreekt niet over het rijk der genade, dat toen enigermate quiesceerde, of in ene soort van rust was gekomen, maar houdt zich bezig met het besturen Gods in de natuur hij ziet terug op de scheppingsgeschiedenis (Genesis 1) en besluit zijne beschouwing van het tegenwoordige door God geregelde bestaan der wereld, met den wens dat toch uit deze schepping, die zo overvloedig en in alles Gods macht, wijsheid en goedheid openbaart het kwaad moge gebannen worden. "Het is een natuur-Psalm, maar zo als die   genen  dichter   der   heidenen   mogelijk   was,   reeds   daarom  niet,   omdat   zulk   ene natuurbeschrijving   zonder   ene   verhouding   van   geestesvrijheid   tegenover   de   natuur onmogelijk is, terwijl het natuurlijke, maar door de natuur beheerste heidendom die vrijheid niet kent."

I.  Vs.  1-9.  Terwijl de  heilige  zanger  zijne  ziel opwekt  tot  lof van  God,  noemt  hij ook aanstonds het  thema of den hoofdinhoud van dien lof: Gods grootheid in de werken der

schepping (vs. 1). Als hij overgaat tot de uitvoering, en Gods werken neer wil beschreven, denkt  bij daaraan, hoe God aanstonds op den eersten scheppingsdag iets zo  heerlijks liet ontstaan, dat nu voorkomt als het gewaad, waarin Hij Zich voor de wereld gekleed had, en dat op het duidelijkst Zijn inwendig aanzijn terugkaatst (vs. 2a). Vervolgens begint hij van den zichtbaren hemel en het  aardrijk  te spreken, welker scheiding van elkaar op den tweeden scheppingsdag door het uitspansel tussen de wateren bewerkt werd (vs. 2b-5); maar nog was het reeds vast gefondeerde aardrijk als met een kleed in water gewikkeld, totdat de derde scheppingsdag de vorming van het droge land bewerkte (vs. 6-9).

1. Loof 1) den HEERE, mijne ziel! o HEERE, mijn God! Gij zijt naar Uw geestelijk Wezen zeer groot, Gij zijt bekleed met majesteit en heerlijkheid 1). Gij hebt U bij de schepping der wereld, als Gij Uwe heerlijkheid wilde openbaren, pracht en majesteit (Psalm 96: 6) als Uw koninklijk  gewaad  aangetrokken,  en  vertoont  U  in  zulk  een  tooi  ook  verder  bij  de onderhouding en regering der wereld.

a) Psalm 103: 1; 146: 1.

1) Men lette er wel op, dat de dichter de heerlijkheid en schoonheid der natuur schildert, niet om de natuur zelf, maar om des Heren wil. De natuur is hem het middel, om tot zijn grote doel te komen, de aanbidding van Hem, die met alleen Schepper is, maar ook Onderhouder en Bestuurder.  De  natuur  wordt  hier  voorgesteld  als  voortgekomen  uit  God,  als  Diens handenwerk. En wel is het op te merken, dat ook de dichter spreekt van een toekomst, waarin gerechtigheid op aarde zal wonen, en de boosdoeners van de aarde zullen verdelgd zijn. Dit zal het einddoel zijn der Regering Gods.

2. Hij bedekt zich met het licht 1) (Genesis 1: 3 ) als met een kleed a); Hij rekt, gelijk een dekkleed  over de tent, den hemel uit, het op den tweeden scheppingsdag door een enkel woord tot  aan zijn  geroepen firmament  (Genesis 1: 6 vv.),als ene gordijn van werkelijke etherische stof (Jes. 40: 22; 44: 24).

a) Job 26: 7.

1) Een ontoegankelijk licht, dat geen sterflijk oog gezien heeft zien kan, is het zichtbaar teken van  Gods  bijzondere  tegenwoordigheid  in  den  derden  hemel  (vgl.  1  Tim.  6:  16).  Een allerglansrijkst  licht  verstrekt  den Allerhoogste als het  ware tot  enen koninklijken mantel, waardoor Hij Zijne onbegrijpelijke Majesteit vertoont..

In vs. 1 kwam de gehele in de schepping geopenbaarde heerlijkheid Gods voor als een kleed, dat Hij had aangedaan; hier wordt het beeld overgedragen op een enkel bijzonder gedeelte der scheppings-heerlijkheid Gods, op het  licht, met  welks wording het  gehele scheppingswerk begon.  Van dat  ontoegankelijk  licht  in de hemelen is  het  licht  op  deze aarde een zwak afbeeldsel. Dit door God op aarde geschapen licht komt eveneens voor onder het beeld van een gewaad, waarin Hij Zich verbergt, omdat het Hem verheerlijkt, gelijk den aardsen koning zijn prachtig gewaad. Het beeld van zulk enen met zijn heerlijk gewaad, zijnen hogen burcht, zijn prachtigen lijfstoets, de glinsterende omgeving zijner dienaren ligt  in ‘t  algemeen aan

onze afdeling ten grondslag. Daarin wil de dichter zeggen, dat alles, wat een aards koning heeft, verre overtroffen wordt door de glorie van den hemelsen Koning..

God is licht en gene duisternis is in Hem. De Heere Jezus, de Zoon Zijner liefde, is het licht der wereld, en de hemel het toneel Zijner hoogste openbaringen is de erfenis van de heiligen in het  licht. De meest  verhevene, zowel als de geringste zaken in de natuur zijn zo  vele middelen tot openbaring van des Heren ongeschapene en eeuwige Majesteit..

3. Die zijne opperzalen, Zijn koningsslot hoog boven de aarde, het firmament, zoldert in de wateren, zodat de bovenste watermassa (Genesis 1: 7; 7: 11) als het ware de balken voor de zolders daarvan vormen, die van de wolken, uit welke bliksem, donderslagen en regen op de aarde neerkomen, Zijnen wagen maakt, zo  dikwijls Gij in Uwe heerlijkheid als rechter U vertoont (Jes. 19: 1) a), die op de vleugelen des winds wandelt 1) (Psalm 18: 11).

a) Openbaring 14: 14.

1) Dit wil zeggen, de Heere is er de besteller van. Wie kan het doen waaien, dan de grote God? wie is de wind anders gehoorzaam (Joh. 1: 4)? Het geeft ook te kennen, dat er niemand het bestuur over heeft dan God. Hij maakt den winden het gewicht. Het is ene gelijkenis van iets, dat men weegt, opdat men weet, hoe zwaar of hoe licht het moet zijn. De Heere zegt, zo hoog zal de wind rijzen, en zo lang zal hij duren, en zo veel schade zal hij doen en niet meer.

4. Hij maakt Zijne engelen geesten, Zijne dienaars tot een vlammend vuur.

Nadat eerst beschreven is, hoe de elementen (water, welken, winden) een spiegelbeeld der Goddelijke heerlijkheid zijn (de bovenste wateren het gebied van Zijn huis, de wolken Zijn wagen  en  de  winden  Zijne  vleugelen,  wanneer  Hij  straffend  en  richtend,  of  reddend  en zegenend Zich op aarde wil openbaren), zo verwacht men in dezen samenhang op onze plaats de gedachte: die de winden tot Zijne engelen (boden of verkondigers van Zijnen wil) maakt, en vuurvlammen tot Zijne dienaars (de uitvoerders van Zijnen wil), (Psalm 148: 8. Sir. 39: 35 vv.; 43: 14 vv.); dienvolgens hebben dan ook vele uitleggers de woorden van den tekst willen overzetten en de andere vertaling, welke de Septuaginta volgt, en op welke de Apostel in Hebr.  1:  7 zijne bewijsvoering omtrent  de verhevenheid  des Zoons boven alleen engelen bouwt, voor vals verklaard. De nieuwere uitleggers zijn echter daarvan teruggekomen. De krachten der natuur, met welke het moderne bewustzijn zich zozeer bezighoudt, zijn toch slechts ene x ene onbekende en ongenoemde grootheid; de Heilige Schrift daarentegen heeft een bepaald getal voor deze x, daar volgens haar de engelen Gods ene levend werkzame kracht in de verschijningen der natuur zijn, gelijk hier in de stormen en in de vuurvlammen, die in den bliksem zich openbaren. Dienvolgens zou de zin van ons vers moeten verstaan worden: Uwe engelen, die als dienaars en volvoerders van Uwen wil rondom Uwen troon staan en Uwen wagen begeleiden, geeft Gij een middel om zich zelven te belichamen, of om tot  zichtbare verschijning  te komen  in  de stormwinden en bliksemen,  die van den hemel nederdalen en Uwen wil volbrengen. "Ene enigszins andere verklaring is die, welke reeds bij Joodse uitleggers gevonden wordt; Gij geeft uwen engelen als boden tot bekendmaking van

Uwen wil de snelheid der winden, en aan Uwe dienaren, die dien ook moeten ten uitvoer brengen, de kracht van ene verterende vlam vuurs.".

5. Hij a) heeft de aarde gegrond op hare eigene grondvesten, als op het fondament, waardoor zij gedragen wordt, zij zal hoewel zij vrij in de lucht zweeft en gene zichtbare pilaren onder zich  heeft,  nimmermeer  noch  eeuwiglijk  wankelen,  daar  zij  door  inwendige  steunsels gehouden wordt (Job 26: 7).

a) Job 38: 4,5,6. Psalm 78: 69.

De grondvesten van een zwevenden bol zijn zijn centrum (middenpunt), waarop al de delen steunen en waardoor zij gedragen worden. (Zie Psalm 24: 2).

De natuurkundigen spreken van een middelpunt vliedende en een middelpunt zoekende kracht en beweren, dat door de werking dier beide krachten alle hemellichamen in het heelal, ook deze aarde, in hun banen worden gehouden.

Zij nu, die onder de natuurkundigen nog in de Schrift geloven, erkennen wel het bestaan van genoemde krachten, doch het middelpunt, het centraalpunt, van waar die krachten uitgaan en waarheen haar werking zich keert, is voor zulke Christelijke natuurkundigen de levende en almachtige God zelf, de Schepper aller dingen en Die alle dingen draagt door het woord van Zijne kracht..

6. Gij had ze, het aardrijk, waarvan de bovenste wateren reeds waren afgescheiden, met den afgrond, met de wateren, als een kleed overdekt; de wateren stonden boven de bergen, zodat men tot het aanbreken van den derden morgen niets van het aardrijk gewaar werd.

7. Van Uw schelden 1), toen Gij spraakt: Dat de wateren van onder den hemel in ene plaats vergaderd worden (Genesis 1: 9),vloden zij, zij haastten zich weg voor de stem Uws donders naar de hun aangewezene plaatsen.

1) Het woord (Genesis 1: 9 wordt hier een schelden genoemd, omdat God een vijand is van de wanorde van den chaos en het water de uitvoering van Zijne raadsbesluit, om op aarde Zijne heerlijkheid te ontvouwen, in den weg staat..

8. De bergen rezen op, de dalen daalden, bergen en dalen kwamen te voorschijn, ter plaatse, die Gij voor hen gegrond had, zoals Gij het voor beide had bepaald.

9. Gij hebt een paal, een grens gesteld, dien zij, de wateren, die in den beginne over de aarde stroomden, niet overgaan zullen; zij zullen de aarde niet weer bedekken 1) (Job. 38: 8 vv.).

1)  Hoe nu komt  het, dat  wij niet  tegelijk worden opgeslokt, indien God niet  dit  woeste element door Zijn woord tempert. Slotsom is dit dat, ofschoon natuurlijker wijze de wateren de aarde zouden kunnen bedekken, dit echter niet zal plaats hebben, dewijl, zoals de waarheid eeuwig is, zo ook die orde stand houdt, welke God door Zijn woord heeft tot stand gebracht..

10.

II. Vs. 10-18. Nog een tweede werk behoort tot den derden scheppingsdag: de aarde brengt op Gods bevel gras en kruid en vruchtdragende bomen voort; maar de heilige zanger wil niet zozeer ene dichterlijke omschrijving geven van de scheppingsgeschiedenis, maar hij heeft het in  elkaar  grijpende  geheel  van  de  sedert  lang  aanwezige  en  sedert  duizenden  van  jaren bestaande schepping tot zijn standpunt. Hij ziet het aardrijk voor zich, afgedeeld in bergen en dalen, bekleed met  planten van allerlei aard, bevolkt met dieren des velds en vogelen des hemels, en gekomen in het bezit van den mens. Hij ziet het, hoe het thans, na het terugdringen der wateren in het hun aangewezen gebied, op ene andere, zeer lieflijke en weldadige wijze bevochtigd is, ten gevolge deze bewatering alles voedt wat het voortbrengt en draagt, en na een lieflijk beeld vormt van fris leven en vrolijken groei.

10. Die de fonteinen, de bronnen uitzendt door de dalen, dat zij, de tot beken en rivieren aangegroeide bronnen (Psalm 74: 15), tussen de gebergten henen wandelen, hunnen loop nemen.

11. Zij drenken al het gedierte des velds, de woudezels (Job 39: 5 vv.) breken er hunnen dorst mede.

12. Bij dezelve, bij de bomen, die aan deze bronnen groeien, woont het gevogelte des hemels, ene stem gevende van tussen de takken.

13.  Hij,  de  God  der  almacht,  drenkt  door  minder  van  Zijnen  regen  de  bergen  uit  Zijne opperzalen (vs. 3), zodat ook deze, op zich zelve dor, de vochtigheid niet ontberen (Genesis 49: 25. Deuteronomium 11: 11); de aarde wordt verzadigd van de vrucht Uwer werken 1) (Psalm 65: 10 vv.), van den zegen, die van den hemel neerkomt en door den zegen uit de diepte.

1)  De  dichter  wil  zeggen,  dat  mens  en  dier  verzadigd  worden  van  hetgeen  de  aarde voortbrengt, wanneer God die aarde met Zijn zegen bezoekt, zodat het zaad kan ontkiemen en uitspruiten.

14. Hij doet het gras uitspruiten voor de beesten en het kruid in den meer uitgebreiden zin des woords tot dienst des mensen, doende het brood uit de aarde voortkomen (Job 28: 5).

15. En den wijn, die het hart des mensen verheugt (Richteren 9: 13. Prediker 10: 19), doende het  aangezicht  blinken  van  olie  1),  die  de  smakelijkheid  en  voedzaamheid  der  spijzen verhoogt, en om weer op de eerste van de drie hier genoemde gaven Gods terug te komen en hare hoge betekenis nog in ‘t bijzonder op den voorgrond te stellen, het brood, dat het hart des mensen verstrekt (Genesis 18: 5).

1)  Met  deze   woorden  zegt  hij,  dat  God  niet  slechts  voorziet  in  de  noodzakelijke levensbehoeften van den mens, en verleent zoveel voor het gewone gebruik noodzakelijk is, maar naar Zijne goedertierenheid handelt Hij met hen op vrijgeviger wijze, waar Hij de harten

verblijdt met wijn en olie. Want voorzeker de natuur is met het water als drank tevreden, derhalve is de wijn van wege de mildheid Gods een bijvoegsel..

16.  De  bomen  des  HEREN,  die,  welke  door  hun  verheven  groei het  luidste  des  Heren scheppende macht verkondigen (Psalm 36: 7; 80: 11), worden verzadigd door de wateren, die van de bergtoppen aflopen, de cederbomen van Libanon, die Hij geplant heeft;

17. Alwaar de vogeltjes nestelen, des ooievaars huis zijn de dennenbomen 1).

1) De bomen des Heren zijn hier de cederbomen en de cipressen. Want het woord in den grondtekst door de Staten-overzetters vertaald, door dennenbomen, betekent de cipressen. En op den cipres bouwden de ooievaars hun nesten.

18. De hoge bergen zelf, op welke die bomen groeien, zijn met hun onbereikbare hoogten voor  de  steenbokken;  de  steenrotsen,  die  er  op  de  bergen  zijn,  de  ontoegankelijke schuilhoeken, zijn een vertrek voor de konijnen (Leviticus 11: 5 ).

Het derde tafereel (vs. 10-18), dat nu voor, onze ogen gesteld wordt, en als ‘t ware het middenvak  uitmaakt,  waar  de  overige  medaillons  rondom geschakeerd  zijn,  vertoont  ons verder al het overig werk van den derden dag: God zei: "Dat de aarde uitschiete gras en kruiden  en  vruchtbaar  geboomte!"  en  het  was  alzo.  De  aarde  treedt  hier  te  voorschijn, vruchtbaar,   in   feestgewaad,   de   aangename   woning   van   mens   en   gedierte.   Bronnen ontspringen, beken doorkronkelen heuvels en dalen, waar het schuwe wild zijn dorst komt lessen, terwijl daarboven op de takken de vogel kwinkeleert. En de vogel daalt, en het groene grastapijt glinstert over de aarde, het levend brood groeit op uit de koornaar de druif uit den wijnstok, de olijf uit den bloesem. Er is overvloed en vreugde voor allen, tot voor de klipgeit toe op dien Libanon, die met zijn dennenbos den horizont sluit.

Op verwonderlijke wijze komt die vastbegrensde scheiding der zee van het vaste land (vs. 6 vv.) ook in dat  opzicht  voor, dat  de zoutachtige substantie  van het  zeewater de levende ontwikkeling en levensonderhouding op aarde niet meer kan verhinderen. In de zee is water genoeg, maar geen droppel tot verkwikking van de mensen-, dier- en plantenwereld; daartoe moet het scheppend Woord van God, dat alle dingen draagt, nieuwe vruchtbaar makende kanalen scheppen. Hij laat bronnen ontspringen in de diepten en drenkt de bergen met regen uit de hemelse voorraadkamers-en zie, de aarde wordt tot enen vruchtbaren moederschoot, brengt de plantenwereld voort in hare wonderbare pracht van het stille tooisel der veldbloem tot aan den ceder van den Libanon, van het grassprietje op de weide tot aan het zaadveld met zijne voedende vrucht en den wijnstok met zijne verkwikkende druiven achter het groen der bladeren. Welk ene milde trouw van God in ‘t verzorgen openbaart zich daarin aan ons; wij mogen zien op den oneindigen rijkdom der middelen om ons te voorzien van de onmisbare levensbehoeften af tot aan den overvloed en de vreugde des levens, of op de talloze menigten, die aan Gods tafel gespijzigd worden, van de eenzame dieren der wildernis en de bewoners der rotskloven, om welke zich niemand bekommert tot de kroon der schepping, den mens! Het ene is even zo behoeftig als het andere; want zelfs die vriendelijke gave, Zijne mildheid, die het hart der mensen verbergt, de wijn, is ingericht naar de behoefte van den zwakken, naar

lichaam en ziel gebrekkigen mens (Psalm 8: 5). En niet slechts voedsel en verkwikking, ook woning en verblijfplaats deelt Gods liefde aan hare behoeftige schepselen toe, opdat zij gerust en blij zouden, orden onder de bescherming van den God huns levens..

Ten tijde toen deze Psalm werd gezongen, ging het Israël slechter dan den steenbok en het konijn (MATTHEUS. 8: 20); het had gene toevlucht, geen plekje op de wijde wereld, dat het zijne kon noemen; maar Hij, die zelfs den steenbok en het konijn hun plaatsje in de schepping aanwijst,   en  geen  Zijner  schepselen   onverzorgd  laat,   zou  die  Zich  niet   over  Zijne uitverkorenen ontfermen, zou die hen in ellende laten omkomen? Neen! waarheen zij zich slechts  wenden  in  de  gehele  wijde  wereld,  overal zien  zij de  profetie  hunner  redding-de vogelen op de bomen, het wild aan de bronnen, de muis op de bergen, alles roept hun toe: weest getroost en onbevreesd, want gaat gij niet vele mussen te boven?.

19.

III. Vs. 19-30. Had de heilige zanger zich aan het slot der vorige afdeling tot de bergen gericht, op welke de bomen des Heren groeien, en verder tot de hoge bergen, die ook niet ledig zijn van schepselen Gods, thans verheft hij zich nog hoger, en daar het de beide grote lichten zijn, die God ten dienste der aarde en hare  bewoners  gemaakt  heeft, welke zijne bewondering tot zich trekken, zo is hij geleidelijk tot het werk van den vierden scheppingsdag gekomen (vs. 19-24). Wil hij daarna aan het werk van den vijfden dag denken, zo moet hij van de hoogste hoogte weer nederdalen in de diepste diepte Hij ziet dan de zee wemelen van schepselen zonder getal en van allerlei aard, en ziet daarop het leven, dat de mens op hare oppervlakte heeft overgebracht (vs. 25 en 26). Het is dus zeer natuurlijk, dat hij bij het werk van den zesden dag, niet meer het eerste ontstaan in het oog houdt, maar het tegenwoordig bestaan,  met  de  schepping  maar  de  onderhouding;  maar  nu  ziet  hij ook  het  vergaan  en verdwijnen der schepselen, terwijl God die wegneemt, ook steeds weer te voorschijn roept, en zo voortdurend de gedaante der aarde vernieuwt (vs. 27-30).

19. Hij heeft de maan gemaakt tot de gezette tijden, om het burgerlijke en kerkelijke jaar daarnaar te regelen; de zon weet haren ondergang, zodat zij niet boven haren tijd aan den hemel blijft.

De  maan  wordt  daarom  voor  de  zon  als  de  eigenlijke  tijdverdeler  of  het  Kalendarische tijdgesternte genoemd, omdat de Hebreeën den dag met den avond begonnen (Genesis 1: 5 ), hun jaren naar de maan berekenden (Exodus 12: 2 ), en daarnaar ook de kerkelijke feesten (Nieuwe maan, Pascha, loofhuttenfeest bepaalden; daarom volgt dan ook in vs. 20-23 eerst ene  schilderij  van  den  nacht  en  dan  van  den  dag.  Met  hare  verschillende,  regelmatig terugkerende  gedaanten  en  stellingen  is  de  maan  ook  inderdaad  zeer  geschikt  voor  een tijdmeter, terwijl de regelmatige veranderingen in den stand der zon ten opzichte van de aarde niet zo in ‘t oog vallend zijn. Volgens den grondtekst is het niet in ‘t bijzonder het jaar, welks rekening op onze plaats als afhankelijk van de maan beschreven wordt, maar in het algemeen de tijd..

20.  Gij beschikt  de  duisternis  en  het  wordt  nacht,  in  welken  al het  gedierte  des  wouds uittreedt, zich beweegt:

Er ligt in deze wisseling van licht en van schaduw ene toespeling op de heldere en duistere dagen der gemeente, voor welke de Heere eveneens wonderbaar zorg draagt..

21. a) De jonge leeuwen, briesende om enen roof, en om hun spijs van God te zoeken.

a) Job 24: 5; 39: 1,2. Jer. 31: 4.

Slechts in veel betekenende trekken er op wijzende, laat ons de dichter enen blik in het bonte gewoel van het bos slaan, wanneer de duistere nacht zich daarover uitstrekt. Dan ontstaat er grote beweging, en de meest verschillende dieren gaan in den onophoudelijken drang van hun wilde natuur ter stilling van hunnen honger op roof uit. Onder alle tonen en stemmen, die door elkaar heen worden vernomen, horen wij het majestueuze gebrul der jonge leeuwen naar buit, en zelfs dit op zijne gebiedende en vreselijke wijze klinkt voor het vroom gemoed als een hulpbehoevend roepen om voedsel tot den hoogsten Gever aller spijzen..

Het gebrul der leeuwen en hun jacht op buit is een vragen aan God, dat Hij zelf in hun natuur heeft gelegd..

22. De zon opgaande maken zij zich weg, en liggen neer in hun holen (Job 37: 8; 38: 40), zo heeft God het wijs beschikt, opdat de mensen bij dag zouden veilig zijn.

23. De mens gaat dan uit tot zijn werk en naar zijnen arbeid tot den avond toe.

Met de eerste stralen der zon sterft het gedruismakende leven van het bos weg en het wordt daarin ledig; dan treedt de mens te voorschijn, het kind des lichts, om in het licht te werken totdat het avond wordt. Hij openbaart zijne waarde in de vervulling zijner hoge bestemming tot werkzaamheid; terwijl de nacht het drijven van het dier, dat alleen maar bevrediging van zinnelijke lusten zoekt, met zijn duistere schaduwen omgeeft, openbaart de heldere dag de werken van den mens, die in de duisternis rust, ons zich, op nieuw gesterkt tot den arbeid, bij het aanbreken van den morgen van zijn leger te verheffen..

24. Hoe groot zijn Uwe werken, o HEERE! Gij hebt ze alle met wijsheid gemaakt, zodat er niets te weinig, niets te veel is en het een het andere dient; het aardrijk is vol van Uwe goederen, waarmee Gij Uwe vele schepselen onderhoudt.

Door deze wijsheid, zegt hij, is er niets op aarde in verwarring; de vermenging  van vele dingen is integendeel met de hoogste bedoeling verordenen, zodat er niets zou kunnen worden weggenomen of bijgedaan of verbeterd. Onder deze goederen wordt Gods barmhartigheid mede verstaan, want Hij is niet rijk voor Zich alleen, maar Hij vloeit tot ons over, zodat het ons aan niets ontbreekt..

25. Ziet deze zee onderhoudt de gemeenschap tussen de verschillende landen, die groot en wijd van ruimte is; daarin is het wriemelende gedierte, en dat zonder getal, kleine gedierten met grote.

26. Daar wandelen de schepen, over wier onmetelijke grootte mijn oog blikt, en de Leviathan (Job 40: 20 ), dien Gij geformeerd hebt, om daarin te spelen.

Slechts een gering gedeelte van de werken Gods heeft de heilige zanger tot vs. 23 opgeteld; maar  daar  gevoelt  hij  zijn  onvermogen,  om  ze  alle  te  omvatten.  Zijne  verwondering  is aanbidding. Van deze weinige maakt hij tot alle de gevolgtrekking: "de aarde is vol van Uwe goederen," en "Gij hebt ze alle met wijsheid gemaakt." Maar nog herinnert hij zich aan het leven in de diepte niet  gedacht  te hebben. Ook wanneer de wateren der  zee  slechts ene onbewoonde uitgestrektheid ware, zij zou in verwondering brengen door hare grootte en uitgestrektheid, maar in hare onmetelijke ruimte leeft tevens ene ontelbare wereld van grote en kleine dieren, er is beweging op de oppervlakte, het  leeft  en beweegt  zich tot  op de koraalriffen toe in de diepte. Zij draagt op hare oppervlakte den mens, wie zijne kunsten zowel  als  zijne  hartstochten  van  het  vaste  land  op  de  zee  overplant,  en  handelende  en strijdende, onderzoekende en uitvindende ook de vlakte der zee levend maakt; er beweegt zich vrolijk als in zijn rechte te huis een dierengeslacht, dat speelt in hare wateren..

27. Zij allen, alle die levende wezens, waarvan wij spraken, wachten op U, dat Gij hun hun spijze geeft te zijner tijd, wanneer de tijd daartoe daar is (Psalm 1: 3; 145: 15).

28. Geeft Gij ze hun, zij vergaderen ze, zij lezen op, wat Gij hun als een brood van den hemel op aarde toedeelt (Exodus 16: 4); doet Gij Uwe hand open, zij worden met goed verzadigd.

29. a) Verbergt Gij Uw aangezicht, onttrekt Gij hun voor een tijd Uwe liefelijke zorg, zij worden verschrikt, daar de dood hen spoedig aangrijnst; neemt Gij hunnen adem weg, zij sterven en zij keren weer tot hun stof.

a) Job 34: 14 vv. Psalm 30: 8.

30. Zendt Gij Uwen Geest, Uwen levenwekkenden adem op nieuwuit, zo worden zij, andere wezens van dezelfde soort, geschapen 1), en Gij vernieuwt alzo het gelaat des aardrijks, daar Gij steeds nieuwe schepselen in de plaats der vorige schept.

1) Al komt ook naar de mening van het zinnelijk oog uit geheel andere bronnen dan uit Gods hand de spijze, welke de millioenen schepselen in elk ogenblik verteren, en al is het dat de vele middenoorzaken maar al te gemakkelijk de laatste oorzaak bedekken en verbergen, de godvruchtige mens ziet toch door al die bedekselen heen. Hij aanbidt den eeuwig wijzen God, die gedurende duizend jaren op het land, op de hoogten der bergen, in de lucht, in de diepte der zee de millioenen gasten en kinderen uit Zijne hand voedt "te zijner tijd." d.i. wanneer zij het behoeven, zonder dat in die vele duizende jaren Zijne voorraadkamer armer is geworden. Uit gene andere hand kan hun spijze toekomen, dan uit die, uit welke hun leven komt; hun leven  is  echter  Godes,  want  door  Hem  ademt  en  leeft,  al  wat  leeft,  Hem  behoort  hun

levensadem, en trekt Hij dien terug, zo vergaan zij, gelijk de gehele schepping zou vergaan. zo God wilde terugnemen wat het Zijne is..

Zeker  in  de  nieuwe  voortplanting  van  al wat  leven  heeft,  zien  wij  een  gedurige  nieuwe schepping der wereld. Wanneer wij nu dagelijks zien, dat de wereld vergaat en op nieuw te voorschijn komt, in hare verschillende delen, hieruit is het gemakkelijk op te maken, dat zij niet ander bestaan, dan door de hemelse kracht Gods..

Diepzinnig en schoon is hier, gelijk overal in de Schrift, de nauwe en levende betrekking tussen den Schepper en Onderhouder en al het geschapene en wederkerig geschetst. De Heere God is de Bron en Fontein van alles, van alle goeden. Al werkt Hij in den gewonen weg van Zijn Goddelijken gang middellijk, toch is en blijft Hij de eerste, die de middelen beschikt, en de laatste, die de middelen zegent.

31.

IV. Vs. 31-35. Op het werk der zes dagen volgde bij de schepping de Sabbat, die des Heeren eer verkondigde, en Hem zelven een zalig welgevallen in al Zijne werken deed ondervinden. Zo de nu bestaande wereld niet leidt tot hetgeen de bedoeling van den Sabbat Gods is, zo kan de Heere met geringe moeite, met een enkelen wenk of ene blote aanraking haar tot het niets, waaruit  zij is voortgekomen,  terugvoeren.  De heilige zanger  met  zijn eigen verlangen en denken, is zichzelven een bewijs, dat het daartoe niet zal komen, dat er kinderen Gods in de wereld zijn, die zich geschapen weten tot Zijnen lof, en zich verheugen in Zijne genade en gemeenschap, maar de zondaars en goddelozen, die er ook zijn, moeten verdelgd worden, zal het tot het eeuwig "Hallelujah" komen,

31. De heerlijkheid des HEEREN zij tot in der eeuwigheid; de HEERE verblijde zich in Zijne werken, gelijk Hij dit zelf (Genesis 1: 31) betuigd heeft.

32. Werd dat anders, kon ooit Zijn welbehagen in de wereld niet langer bestaan, hoe spoedig kon Hij ze vernietigen. Als Hij de aarde aanschouwt, zo beeft zij, van schrik over Zijnen blik vol toorn aangegrepen: als Hij de bergen aanroert, den vuurgloed Zijner grimmigheid aan hun grondslagen legt (Deuteronomium 32: 22), zo roken zij, ontstoken met een vuur, dat niemand kan uitblussen.

33. Ik voor mij begeer daartoe bij te dragen, dat de ere des Heeren eeuwig zij; ik zal den HEERE zingen in mijn gehele leven; ik zal mijnen God  psalmzingen, terwijl ik nog ben, totdat de dood mijne lippen sluit en de nacht komt, in welken ik niet meer zingen kan (Psalm 63: 5; 146: 2; 115: 17 vv.).

34. Mijne overdenking van Hem, mijne rede, waarmee ik Hem prijs (vs. 24), zal zoet zijn, voor  mij  zal  het  ene  vreugde  zijn  Zijne  volmaaktheden  te  bepeinzen  en  Hij  zal  er  een welgevallen in hebben (vs. 31); ik zal mij in den HEERE verblijden, en weet, dat ik daardoor Hem vreugde verschaf.

35. De zondaars daarentegen, die Zijne eer schandvlekken en Zijnen toorn doen ontbranden, zullen van de aarde verdaan worden, en de goddelozen zullen niet meer zijn 1), zodat zij niet langer het bestaan der op zichzelve zo goede schepping in gevaar brengen. Loof den HEERE, mijne ziel! Hallelujah! d.i. Looft den Heere, alle gij Zijne schepselen.

1) Deze ontboezeming hangt ten nauwste zamen met de uitspraak: de Heere verblijde Zich in Zijne werken.  Want  dewijl de zondaars de wereld door hun ongerechtigheden verderven, daaruit vloeit voort, dat zij aan God minder aangenaam is en Zijn werk Hem licht mishaagt. Want het kan niet anders, of die bezoedeling beledigt Hem, welke door alle delen verspreid ligt,  bederft  en  ontsiert  Zijn  zo  heerlijk  werk.  Derhalve,  dewijl de  goddelozen  door  een verkeerd misbruik van de gave Gods maken, dat de wereld enigszins ontaardt en afwijkt van haar oorspronkelijke bestemming, begeert de Profeet terecht, dat zij uitgeroeid worden, totdat zij  geheel  vergaan.  Laten  wij  ons  derhalve  herinneren,  dat  de  Voorzienigheid  Gods  zo uitblinkt, dat wij tot gehoorzaamheid er aan geroepen, de weldaden; welke Hij tot ons gebruik heeft bestemd, zuiver en wettig gebruiken. Vervolgens, dat het ons smarte, dat zulke kostbare schatten goddeloos worden verkwist..

Tot aan het einde toe lag op het gehele lied der schepping een paradijsglans van vreugde en van vrede een glans, die van de heerlijkheid Gods afstraalde op de geschapene wereld, van welke Hij erkende, dat alles zeer goed was, en die in Hem de bron van haar leven heeft en den rijkdom Zijner grote goedheid dagelijks geniet. Maar reeds het woord van het afkeren van Zijn aangezicht, en het terugkeren van Zijn schepsel tot het stof, nog meer die innige wens, dat de Heere de echo zijner heerlijkheid uit de schepselen, op welke Hij ze gelegd heeft, steeds moge ontvangen en Zich in Zijne werken verheuge, verandert den toon van het lied des lofs in dien van heiligen ernst. Daaruit  is de belofte geboren, dat  hij van zijne zijde zich levenslang aan den lof zijns Gods zal houden, met zijne overdenking den Heere wil behagen en zich in zijnen God wil verheugen. Daaruit is ook voortgekomen de heilige verwensing der zondaars,  die  den  Heere  door  hunnen  gehelen  wandel  de  eer  ontroven  en  de  vreugde wegnemen. Doch gelijk hij reeds te voren het verlangen naar de eeuwige eer des Heeren uitgesproken heeft, zo sluit het lied gelijk het ook bij elke prediking moet zijn, niet met de aankondiging van straf, maar de laatste toon is een uitroepen van Gods ere, en een oproepen van alle schepselen tot des Heeren lof, ene profetie van den nieuwen hemel en de nieuwe aarde, waarop gerechtigheid woont, waar God alles in allen is en het eerste en laatste woord een Hallelujah zijn zal. Wij vinden hier het Hallelujah het laatst in dezen Psalm, en het  is opmerkelijk,  dat  dit  Hallelujah  in  vereniging  voorkomt  met  het  uitzicht  op  de  gehele vernietiging der goddelozen. Vervolgens komt het nog 25 malen in de Psalmen en twee malen in de Openbaring (19: 1 en 3) voor..

Zou Hij die de gehele schepping voedt ene gekochte ziel kunnen laten sterven? Terwijl Hij alles met vreugde onderhoudt, alles bestuurt, en Zich verheugt in Zijne werken, laat gij uwe zielen, geroerd door deze genade, overpeinzen en loven. Terwijl de verharde zondaars van de aarde worden weggedaan en in de hel geworpen, mogen onze Hosanna’s  en  Hallelujah’s opklimmen tot Hem, die ons beminde en Zichzelven voor ons gaf.

Vijfde tafereel! (vs. 34 en 35). De zee met hare ontelbare bewoners, de vloten op haren rug, de  vissen  in  haren  schoot,  de  onafzienbare  kolk  met  zijn  vierendertig  millioen  vierkante mijlen water, ene speelplaats, waar voor Gods aangezicht de reusachtige monsters dartelen, gelijk voor ons gewapendoog de infusiediertjes in een waterdrop.

Ene  terugkaatsing  wederom  van  het  Mozaïsch  tafereel:  "En  God  zei:  Dat  de  wateren overvloedig  voortbrengen  een  gewemel  van  levende  zielen!  En  God  schiep  de  grote walvissen,  en  alle  gevleugeld  gevogelte.  En  God  zegende  ze  en  zei:  Zijt  vruchtbaar  en vermenigvuldigt! Toen was ‘t avond geweest en morgen geweest: de vijfde dag." En gelijk op den zesden dag, de mens, meesterstuk en kroon der aardse schepping, ten laatste verschijnt om den almachtigen Schepper van al deze wonderen en heerlijkheden te aanbidden, zo lost ten slotte de Psalm zich op in één bezielden lof ter ere van Hem, Wiens grote huishouding dit alles is, de Bron van alle leven, den milden Verzorger van aller bestaan, den Heere voor Wien alles  moet  beven  en  die  waardig  is  dat  men  Hem  love-de  tegenoverstelling  van  de goddelozen, die een wanklank zijn in de harmonie der schepping en ene smet op Gods schone aarde.

Wat dunkt u, M.H.! had Herder geen recht om naar aanleiding van dit lied te getuigen: Deze Psalm verenigt schoonheid en waarheid. Wat heb ik aan al de Mythologiën, zo zij mij niets leren? Wat baat het mij, dat de Noordse Edda den hemel als het bekkeneel van een verslagen reus voorstelt, uit wiens gebeente de aarde, uit wiens bloed de wateren zijn voortgekomen? Deze  Davidspoëzie is poëzie van het  hart  en het  verstand. Wij kunnen bij Job misschien verhevener schilderingen van de formatie der aarde aantreffen, maar waarachtiger en schoner zijn er niet!

Het is een eigenaardig kenmerk der Hebreeuwse natuurpoëzie, dat zij als ene terugkaatsing van het geloof in Gods eenheid, ook het ganse heelal in Zijne eenheid beschouwt. De natuur wordt niet afgeschetst als op zich zelf bestaande, als iets dat door eigene schoonheid wordt verheerlijkt; de gewijde zanger beschouwt  ze altijd in verband met  ene hogere werkzame geestelijke macht. De natuur is hem schepping, in hem zamenstel, de levendige uitdrukking aan de alomtegenwoordigheid Gods in de zichtbare wereld. Men zou kennen beweren, dat in dezen 104den Psalm alleen het beeld van het ganse heelal is opgehangen. Men moet verbaasd staan als men in een lied van zo geringen omvang in enkele grote trekken hemel en aarde geschilderd  ziet.  Tegenover  het  veel  bewogen  leven  in  de  natuur  staat  hier  het  stil  en moeitevol arbeiden des mensen van den opgang der zon totdat de avond een einde aan het dagwerk  maakt.  Deze tegenstelling, deze algemeenheid van opvatting bij de wisseling der onderwerpen,  dit  terugzien  op  de  alomtegenwoordige,  onzichtbare  macht,  die  de  aarde verjongen  en  tot  stof verbrijzelen  kan,  dit  alles  brengt  dat  plechtige  in  dat  lied  teweeg, waardoor het behoort niet zozeer tot de gemoedelijke als tot de verhevene poëzie.

Geen der vier hemelstreken is zo gezegend op aarde als het helder Oosten, waar de opgaande zon de kindsheid des mensdoms bescheen.  Daar  lag het  paradijs der  onschuld  ingesloten tussen zijne wier rivieren; daar zag de eerste mens, wijs, heilig en gelukkig al de wonderen dier jonge schepping, van welke de Heere God gezien had dat zij goed was. Daar wees Jehova Zijnen vriend Abraham het land, dat Hij hem en zijn nakroost had toegedacht, aan; een land

overvloeiende  van  melk  en  honing;  daar  lag  het  beloofde,  het  verkregene,  honderdmaal verbeurde, duizendmaal gezegende land, waar Jehova met Zijn volk woonde in het Heilige der Heiligen, waar Hij, door wien de wereld gemaakt was, in het vlees verscheen. Nog heden ten dage roemen de reizigers dat land als het schoonste van het gehele Oosten. En echter hebben, sinds Jehova Zijn zegen terug nam, Zijn tempel de verwoesting overgaf, en Zijn volk in  ballingschap  verstrooide,  zoveel  rampen  dien  bodem  geteisterd,  zoveel  oorlogen  hem platgetreden, zoveel barbaarsheid en dwingelandij zijne akkers uitgeput, dat het nauwelijks een denkbeeld meer geven kan van wat het eenmaal moet zijn geweest, het onvergelijkelijk Kanaän, met zijn Thabor en Karmel, met zijne Palmstad en Heilige stad, met zijn leven en vruchtbaarheid  uitstortende  Jordaan,  zijn  schilderachtige  meren,  bloeiende  valleien,  welige akkers;  met  zijn  overvloed  van  wijndruiven,  olijven,  granaten,  vijgen,  dadels;  met  zijne duizenden en tien duizenden van schapen en lammeren, rondgeweid in grazige vlakten (in dat land van weelde woestijnen genoemd) en aan de aartsvaderlijke putten gedrenkt; het Kanaän waar de dichterlijke zoon van Isaï zijns vaders schapen hoedde. Hoe open was het hart van dezen jongeling voor de schoonheden der  natuur,  die hem omringde, voor de wonderen, welke de dag aan den dag, de nacht aan den nacht verkondigde, zijn zoetste wellust was het den  bezielden  toon  zijner  harp  te  paren  aan  het  verheven  lied,  dat  voor  zijne  oren  de schepping aanstemde. Ook in de stilte van den nacht welde in zijn hart menig schoon gezang op, dat bestemd was om de opgetogenheid der volgende eeuwen uit te maken. Maar het is niet slechts de schepping, die hij schildert, het is niet slechts de indruk van berg en dal, boom en beek, hemel en aarde die hij wedergeeft; zijn geest klimt tot den Schepper op, zijn gemoed is vol van God. Dien heiligt  hij stem en snaren. Davids liederen zijn Psalmen, lofzangen tot heerlijkheid des Allerhoogsten, wiens handenwerk, wiens grootheid, wiens goedheid, ja al wiens volmaaktheden hij op het gelaat der schepping leest, der schepping, die hij niet slechts aanschouwt bij het licht der geschapene zon, maar ook bij het licht van den Heiligen Geest. (N. BEETS).

PSALM 105.

KORTE KRONIEK VAN ABRAHAM TOT JOZUA.

Nu volgt een Psalm, die niet alleen daarin met den vorigen overeenkomt, dat hij eveneens met Hallelujah eindigt, maar zich ook, wat den tijd van zijn ontstaan aangaat en wat den inhoud betreft, aan dien aansluit. Zagen wij daar, hoe Israël in de ballingschap tot den levenden God, den Schepper van hemel en aarde, terugkeerde, en Zijn lof uit het boek der natuur op ene wijze verkondigde,  zoals dit  slechts na ene waarachtige losmaking  van alle afgoderij der heidenen mogelijk was, zo  zien wij het  zich hier tot  den Heere, den God Zijner vaderen bekeren, en diens trouw in het vervullen Zijner belofte uit het Boek der Psalmen bezingen. Wel  slechts   met   een   enkel  woord   aangeroerd,   maar   toch   ondubbelzinnig   blijkt   de verwachting, dat dezelfde trouw, die Israël uit Egypte uitleidde, om de beloofde erfenis voor de eerste maal in te gaan, hen ook uit het tegenwoordige Egypte, uit Babel zal redden, om hun dit verloren erfgoed weer terug te geven. Daaruit blijkt het van zelf, waarom het oog niet verder in den vroegeren tijd terugziet, dan tot Mozes en Jozua. Begin, midden en einde is hier geheel anders dan bij het heenwijzen op de vorige tijden in Psalm 78, omdat het doel zo geheel anders is als hier.

I. Vs. 1-7. De Psalm begint met ene oproeping aan Israël, om zich des Heeren daden met lof te herinneren, en noemt hiermede het thema, dat voor ogen staat; hij wil namelijk nadenken en  spreken  over  de  gerichten  en  de  wonderen  Gods  in  het  verledene,  om daarop  blijde verwachtingen voor de naaste toekomst te bouwen in de harten der kinderen Jakobs, die zich, even als vroeger hun vaderen in Egypte, in een vreemd land bevinden.

1. Looft den HEERE, roept naam aan; maakt Zijne daden bekend onder de volken.

Van enen tijd, dat Israël zo spreken zou, had reeds de profeet Jesaja in Jes. 12: 4 van zijne voorzeggingen gesproken; die tijd is echter, nu onze Psalm gehoord wordt, nog niet gekomen, maar wordt eerst slechts met verlangen tegemoet gezien. Intussen zullen wij nog 3 andere Psalmen leren kennen (107, 118 en 136), die eveneens met Hodoe (Looft) beginnen, en wat hun  ontstaan  betreft  tot  dien  tijd  behoren,  toen  reeds  vervuld  was,  wat  hier  nog  wordt tegemoet  gezien; van die heeft zonder twijfel Psalm 107 een en dezelfden maker met den onzen..

De dichter wekt de gemeente Israëls met aandrang op, den Heere te loven, Zijn naam aan te roepen en Zijne daden bekend  te maken onder  de volken.  Dit  is Israëls hoge en heilige roeping als het volk, aan wien Jehova Zich bijzonder boven alle volken geopenbaard had..

Het  is opmerkelijk, dat in dezen gehelen Psalm niet van Israëls zonden gesproken wordt. Alleen van de weldaden, die de Heere God verleend had. Alles wat in hem is heeft bij den dichter  op  dit ogenblik alleen oog voor de zegeningen aan het volk geschonken. Daarom begint de Psalm met: "Looft den Heere" en sluit met: "Hallelujah,", wat hetzelfde betekent.

2.  Zingt  Hem,  psalmzingt  Hem,  spreekt  aandachtelijk  van  al Zijne  wonderen,  die  Hij in vroegere tijden gewrocht heeft, om u het hart te sterken in deze tegenwoordige dagen.

3. a) Roemt u in den naam Zijner heiligheid, dien Hij door Zijne heerlijke daden Zich voor de gehele toekomst heeft verworven; het hart dergenen, die den HEERE zoeken, die op den Heere wachten (Psalm 33: 21; 69: 7), verblijde zich, hoewel het lijden nog aanwezig is.

a) Psalm 34: 3.

4. Vraagt naar den HEERE en Zijne sterkte 1), gelijk zich die in de geschiedenis van den vroegeren tijd geopenbaard heeft en gij zult de verwachting koesteren, dat Hij die ook nu en dan  in  u  zal verheerlijken;  zoekt  Zijn  aangezicht  geduriglijk,  om genade  van  Hem af te smeken (Psalm 24: 6; 27: 8).

1) Ofschoon hij onlangs de gelovigen met  dien eretitel betitelde, dat  zij God zoeken, zo vermaant hij hen echter nu tot ijver, om Hem te zoeken. En dit niet zonder oorzaak, want wel is het waar, dat hierin eigenlijk de gelovigen van de goddelozen worden onderscheiden, maar het is verre van daar, dat zij Hem altijd zoeken met dien ijver, die betaamt, en daarom hebben zij voortdurend prikkelen nodig, waarmee zij worden aangezet, om verder te gaan..

5. Gedenkt 1) Zijner wonderen, die Hij gedaan heeft, Zijner wondertekenen, en der oordelen Zijns  monds,  d.i.  Zijne rechterlijke uitspraken,  die Hij in Uwe zaak tegen Uwe vroegere tegenstanders, de Egyptenaren, ten uitvoer bracht.

1) Een diepzinnige, kostbare zamenhang is in dit drievoudig snoer: "vraagt-zoekt-gedenkt!" Dat is geschiedenis bestuderen in het licht van God. Die niet naar den Heere vraagt, hoe zal die de wegen Gods verstaan? die het licht van Zijn aangezicht niet zoekt, hoe zal die den sleutel tot het woord en tot de werken des Heeren vinden? Zielen zonder God en zonder gebed zijn ook vergeetachtige zielen, die niets leren van de daden, wonderen en gerichten des Heeren; maar  wie den Heere zoekt, dien ontmoet  Hij ter versterking des geloofs op alle wegen, op welke Hij beloofd heeft, zich te zullen laten vinden..

6. Gij zaad van Abraham, Zijnen knecht, gij kinderen van Jakob, Zijnen uitverkorene! die om des verbonds wil, waarin gij van wege de vaderen tot Hem staat, aanspraak hebt om gelijke wonderen en gerechtspraken voor u te verwachten.

7. Hij is de HEERE, onze God; Zijne oordelen zijn of gaan over de gehele aarde, en als de Heere, onze God, zal Hij Zich gewis ook over ons ontfermen, en als Rechter over de ganse aarde de nu nog tegenstrevenden even zo goed aan Zich weten te onderwerpen, als Hij dit in vroegeren tijd gedaan heeft.

8.

II. Vs. 8-15. Thans volgt de uiteenzetting van het thema: God gedenkt steeds aan Zijne belofte omtrent het voortdurend bezit van het land Kanaän, die Hij eens den aartsvaderen gaf. Dit Zijn gedenken openbaarde zich reeds aan de vaderen zelf, daar Hij hen wist te bewaren voor den ondergang, die hen wegens hun geringheid bedreigde, en hen beschermde tegen degenen, die hen gemakkelijk hadden kunnen verderven.

8. Hij gedenkt Zijns verbonds tot in der eeuwigheid, des woordsvan het bezit des beloofden lands,  dat  Hij  ingesteld  heeft,  dat  Hij  gesproken  heeft  tot  in  duizend,  tot  in  ontelbare geslachten, tot in de verste toekomst (Deuteronomium 7: 9);

9. Des verbonds, dat Hij met Abraham heeft gemaakt (Genesis 12: 7; 13: 14 vv.; 15: 18 vv.), en Zijns eeds aan Izak (Genesis 26: 3 vv.);

10. a) Welken Hij ook gesteld heeft aan Jakob tot ene inzetting b), aan Israël (Genesis 32: 27 vv.)  tot  een  eeuwig  verbond,  zodat  het  ook  voor  hen  een  eeuwig  geldende  kracht  en onveranderlijke betekenis had.

a) 1 Kronieken 16: 17. b) Genesis 28: 13; 35: 12.

11. Zeggende a): Ik zal u geven het land Kanaän, het snoer, een met een meetsnoer afgemeten gebied van ulieder en van uwer kinderen erfdeel.

a) Genesis 13: 15; 15: 18.

12. Zo sprak Hij a), als Zij weinige mensen in getal waren, ja weinigen en vreemdelingen daarin,  dus  van  zichzelven  niets  konden  doen,  om  deze  toezegging  te  verwezenlijken, integendeel zeer gemakkelijk onder de menigte van de inwoners des lands spoorloos konden verdwijnen (Genesis 34: 30);

a) 1 Kronieken 16: 19.

13. En wandelden van volk tot volk, van het ene koninkrijk tot het andere volk (Genesis 12: 10; 20: 1; 26: 1, 14 vv.; 28: 5; 33: 17 vv.; 35: 1

14. a) Hij liet echter, daar Hij Zich zelven hun tot een Helper stelde op hunnen pelgrimstocht en bij hun machteloosheid, geen mens toe hen te onderdrukken, ook bestrafte Hij koningen om hunnentwil (Genesis 12: 17; 30: 3, 7) zeggende:

a) Genesis 35: 5.

15. Tast mijnen gezalfden, dien Ik met Mijnen Geest begiftigd heb, niet aan, en doet Mijnen profeten, die de dragers van Mijn woord en van Mijne beloften zijn, geen kwaad 1).

1) De dichter hoeft bij vs. 14 drie geschiedenissen van de bewaring der vrouwen van de aartsvaderen voor den geest, die van Sara in Egypte (Genesis 12) en die van Sara en Rebekka, beide bij de Filistijnen (Genesis 20 en 26)..

16.

III. Vs. 16-23. Het terugzien in de geschiedenis der aartsvaders heeft nu verder betrekking op de overvoering van Jakob’s familie naar Egypte. Is deze reeds op zich zelf een bewijs voor Gods trouw jegens Zijne uitverkorenen, daar zij plaats had tot hun onderhouding gedurende een hongersnood, in ‘t bijzonder is zij dit door Jozefs aanzienlijke plaats, die hem bij Egyptes koning geschonken werd, zodat voor een geruimen tijd een gewenste toestand in het vreemde land aan Abrahams zaad verzekerd was.

16. Hij riep ook enen honger in het land Kanaän, waarin zij als vreemdelingen verkeerden. Hij brak allen staf, steun des broods, Hij maakte, dat er niets ter voeding overbleef (Genesis 41: 54; 42: 1 vv.; 43: 1 vv.).

17. Hij zond, tijdig voorzorgen nemende, opdat die nood hun gene schade zou doen, enen man voor hun aangezicht henen (Genesis 45: 5); Jozef werd verkocht tot een slaaf (Genesis 37: 28, 36).

18. Men (de Egyptenaars) drukte zijne voeten in den stok, zijn persoon kwam in de ijzers (Genesis 39: 20), juist zo als het thans den kinderen van Jakob (vs. 6) hier in de gevangenis gaat (Psalm 107: 10).

19. Tot den tijd toe, dat Zijn woord kwam, toen ongeveer 13 jaren na zijne verkoping de tijd daar was, dat het woord Gods omtrent Jozefs verhoging (Genesis 37: 5 vv.) zou vervuld worden, heeft hem de rede des HEREN, die in den droom als ene openbaring Gods tot hem gekomen was, doorlouterd 1). Gelijk zij zelf doorlouterd is (Psalm 18: 31), zo reinigde zij hem ook in den smeltkroes der verdrukking van alle onreinheid (1 Petrus 1: 7).

1) Jozef had wel door den droom de belofte van God ontvangen, dat hij zou verhoogd worden, maar dit zou niet geschieden, dan na in den staat  van vernedering het bewijs gegeven te hebben van zijn trouw en geloof.

Gelijk als in Psalm 119: 50 wordt de rede des Heren, het woord des Almachtigen als levende, werkzame macht gedacht.

20. De koning zond, en deed hem ontslaan, de heerser der volken liet hem los (Genesis 41: 14).

21. Hij zette hem tot een heer over zijn huis en tot enen heerser over al zijn goed (Genesis 41: 39 vv.).

22. Om zijne vorsten, de vorsten van Egypte te binden naar zijnen lust 1), te regeren, en zijne, Egypte’s  oudsten  te  onderwijzen,  daar  de  koning  hem  in  de  kaste  der  priesters  inlijfde (Genesis 41: 45).

1) Dit ziet op de woorden in Genesis 41: 44: "zonder u zal niemand zijne hand of zijnen voet opheffen in gans Egypteland."

23. Daarna kwam Israël in Egypte, en Jakob verkeerde als vreemdeling in het land van Cham 1) (Genesis 46: 1 vv. Psalm 78: 51; 106: 22).

1) De dichter schijnt Egypte hier dus te noemen, om te kennen te geven, dat de Egyptenaren een volk waren, dat God vervloekt had, en daardoor de Israëlieten te waarschuwen, dat zij niet  moesten  wederkeren  naar  dat  land,  gelijk  hun  ook  in  ‘t  bijzonder  verboden  was. (Deuteronomium 17: 16)..

24.

IV. Vs. 24-38. Nadat Israël in Egypte tot een talrijk en machtig volk geworden was, keerde de Heere het hart der Egyptenaren om, dat zij op dit volk vertoornd werden en het door list dachten te vernietigen,  maar  dit  alles had niet  Israël’s ondergang,  integendeel had de zo heerlijke verlossing onder vele tekenen en wonderen ten gevolge.

24. En Hij, de Heere, onze God, gedachtig ook in het vreemde land aan Zijn verbond (vs. 8), deed Zijn volk zeer wassen, en maakte het machtiger dan Zijne tegenpartijen (Exodus 1: 7, 9 vv.).

25. Hij keerde hun hart om (2 Samuel 24: 1 ), dat zij Zijn volk haatten, dat zij met Zijne knechten listiglijk handelden (Exodus 1: 8 vv.).

26. Hij zond vervolgens, toen de door Hem bepaalde tijd der verlossing gekomen was, Mozes Zijnen knecht, en Aäron, dien Hij verkoren had (Exodus 3: 10; 4: 14 vv.).

27.  Zij deden onder hen de bevelen Zijner tekenen, en de wonderwerken in het land van Cham, in Egypte (vs. 23).

28. Hij zond duisternis en maakte het duister 1), bracht een zwaren tijd van ellende over Egypte; en zij, de Egyptenaren, waren Zijn woord niet weerspannig, zij moesten eindelijk den tegenstand opgeven (vs. 38).

1) De plagen worden hier niet in volgorde opgenoemd. De negende wordt eerst genoemd, n.l. de duisternis, als de duidelijkste afbeelding van Gods toorn.

29. Hij keerde, om van de tien plagen een zevental te noemen en met de eerste te beginnen, hun wateren in bloed, en Hij doodde hun vissen (Exodus 7: 20 vv.).

30. Hun land bracht bij de tweede plaag vorsen voort in overvloed, dezen waren tot in de binnenste kamers hunner koningen (Exodus 8: 3 vv.).

31. Hij sprak, en er kwam, om de derden vierde plaag in eens te noemen, ene vermenging van ongedierte (Exodus 8: 24),luizen, (Exodus 8: 17), in hun ganse landpale.

32. Hij maakte, om de vijfde (Exodus 9: 6) en zesde plaag (Exodus 9: 10) voorbij te gaan, en aanstonds de zevende te noemen, hunnen regen tot hagel, vlammig vuur in hun land.

33. En Hij sloeg hunnen wijnstok en hunnen vijgenboom, en Hij brak het geboomte hunner landpalen (Exodus 9: 23 vv.).

34. Hij sprak, de achtste plaag beschikkende, en er kwamen sprinkhanen en kevers, en dat zonder getal:

35. Die al het kruid in hun land opaten, ja aten de vrucht hunner landouwe op (Exodus 10: 13 vv.).

36. Hij versloeg ook ten laatste bij de tiende plaag-want op de negende (Exodus 10: 22 vv.) is reeds enigermate in vs. 28 gewezen-alle eerstgeborenen in hun land, de eerstelingen al hunner krachten (Exodus 12: 29).

37. En Hij voerde hen uit met zilveren goud (Exodus 12: 35 vv.), en onder hun stammen was niemand, die struikelde, die de reis niet met gemak kon volbrengen (Exodus 13: 18).

38.  Egypte  was  blijde,  als  zij  uittrokken,  want  hun  verschrikking  was  op  hen  gevallen (Exodus 12: 31 vv.).

39.

V. Vs. 39-45. Op de verlossing uit Egypte volgde, gelijk de geschiedenis nader aantoont, de genadige leiding door de woestijn, en ten slotte de inleiding in de landen der heidenen, die aan Israël’s vaderen als ene bezitting voor hun zaad beloofd was Met dit slot, het schenken van Kanaän onder Jozua, keert de Psalm tot de eerste belofte aan Abraham, Izaäk en Jakob terug, en laat in zijn Halleluja aan het einde duidelijk genoeg merken, dat de geschiedenis van den eerstvolgenden tijd ene terugvoering van Israël uit het land zijner ballingschap naar het vaderland aanbrengen zal.

39. Hij breidde bij den tocht door de woestijn ene wolk uit tot een deksel, en vuur om den nacht te verlichten (Exodus 13: 21 vv.).

40. Zij baden, eisten morrende tegen den Heere, en Hij deed kwakkelen komen 1), en Hij verzadigde hen met hemels brood (Exodus 16: 2 vv.).

1) Bij de spijziging met kwakkels wordt slechts het zondig verlangen herinnerd, maar nadruk gelegd op de voorkomende Almacht en Goddelijke goedheid..

De Profeet verheerlijkt de voortdurende goedheid Gods jegens hen, terwijl hij van de misdaad zwijgt. Laten we het er voor houden, dat hij de weldaden Gods opeenstapelt, om daarmee te bevestigen, dat de verlossing eenmaal door Hem is gewrocht..

41. Hij opende op hun verlangen om te drinken ene steenrots, en er vloeiden wateren uit, die gingen door de dorre plaatsen als ene rivier (Exodus 17: 1 vv.).

42. Want, dit is de reden, waarom zo vele en zo grote weldaden, die zij betoonden onwaardig te  zijn,  hun  zijn  toegevloeid,  Hij  dacht  aan  Zijn  heilig  woord,  dat  boven  alle  zonde  en ontrouw verheven is, aan a) Abraham, Zijnen knecht 1): aan uw zaad zal Ik dit land geven (Genesis 12: 7).

a) Genesis 15: 14.

1) Wederom wijst hij hier de oorzaak aan, waarom God zo welwillend met dat volk heeft gehandeld, en zo welwillend het gedragen heeft, nl. dat Hij gedacht aan het gegeven Woord, dewijl Hij met Abraham het verbond had opgericht, dat Hij de God van zijn zaad zou zijn. Doch ook dit is niet zonder oorzaak met de grootste zorg door den Profeet overgeleverd, dat het verbond der genade de bron is, waaruit de verlossing vloeit en het voortdurend behoud van  het  volk,  dewijl zelfs te beter  daaruit  de genade Gods wordt  gekend,  waar  niets  is verloren gegaan, maar God alles vervuld heeft, wat voor eeuwen te voren was beloofd. God heeft dus door Zijn woord voorgelicht, opdat Zijne genade en waarheid niet verborgen zou zijn. Daarom drukt de Profeet er weer op, dat God niet oor een nieuwe oorzaak is bewogen,

om  het  volk  te  verlossen,  maar  dat  Hij  de  trouw  en  waarheid  van  Zijn  verbond  heeft bevestigd..

43. Alzo voerde Hij Zijn volk uit met vrolijkheid, Zijne uitverkorenen met gejuich (Exodus 15: 1 vv. Jes. 35: 10).

44. En Hij gaf hun na ‘t voorbijgaan van den veertigjarigen straftijd onder Jozua, den zoon van Hun, Mozes dienaar (Jozua 1: 1 vv.), de landen der Heidenen, zodat zij in erfenis bezaten den arbeid, de goederen (Jozua 24: 13) der volken.

45. a) Opdat  zij Zijne inzettingen  onderhielden, en Zijne wetten bewaarden 1). Halleluja! looft den Heere!

a) Exodus 19: 4-6. Deuteronomium 4: 1,40; 6: 21-25.

1) Dewijl het niet genoeg is met de tong slechts de genade Gods groot te maken, indien er en niet  bijkomen,  de  ernstige  beginselen  der  vroomheid.  En  dewijl  God  allen  valsen  dienst verwerpt, blijft er over de zuivere manier van Hem te vereren, die bestaat in het bewaren van Zijne geboren..

Als zelfstandig volk, op erfelijken grond de geopenbaarde wet van zijne God waarnemende, moet Israël het toonbeeld voorstellen van een Gode welgevallig ingericht volk, van een heilig volk, en, gelijk het begin van den Psalm aanwijst, door de prediking van den zegen, dien het zelf ondervond, de volkeren met zich en zijnen God, den God des heils, verbinden..

Opmerkelijk is het, dat de opwekking tot lof van God aan het begin van den Psalm tot Israël gericht is, maar op de heidenwereld doelt. Dat is een duidelijk getuigenis van Israël’s roeping tot  het  zendingswerk  in  de  heidenwereld,  maar  ook  tevens  een  bewijs  voor  de  late vervaardiging  van  den  Psalm;  want  eerst  toen  Israël  verstrooid  werd  onder  de  volken, ontwaakte het bewustzijn van zijnen zendingsplicht onder de volken..

PSALM 106.

WELDADEN GODS DEN ISRAËLIETEN BETOOND. ZWARE STRAFFEN VOOR DE ONDANKBAARHEID.

Op twee Psalmen, die beiden met Halleluja sluiten (104: 35, 105: 45) volgt nu de eerste van de tien Psalmen (vgl. 111-113, 135, 146-150), die met een Halleluja beginnen. Ook wat den tijd aangaat, sluit zich deze dadelijk aan die beide Psalmen aan en verplaatst ons in dien tijd, toen met het begin der Perzische heerschappij in Babel ene gunstige wending in het lot van Israël kwam, en het morgenrood der nieuwe toekomst reeds werd gezien (Ezra 1: 11 ). Wij hebben  de  geschiedkundige  toestanden  van  dien  tijd  bij  2  Kronieken  36:  20:  nader uiteengezet; maar niet alleen gaat het Israël thans uitwendig beter, maar het is zelf inwendig beter  geworden,  en neemt  nu  hier  met  ene gezindheid  des harten,  die niets bedekken of verschonen, maar open en zonder terughouding de schuld, de gehele schuld voor den Heere

wil belijden, de geschiedenis van den vroegeren tijd, van den uitvoering uit Egypte tot het begin der Babylonische ballingschap in hare hoofdtrekken voor zich, en gebruikt die als een spiegel, waarin het zich van de zijde van zijn ondankbaar, ongelovig en ongehoorzaam gedrag sedert de dagen der vaderen beschouwt en ten slotte daartoe komt, dat het zich aan de straf voor zijne misdaad gewillig onderwerpt (Leviticus 26: 41).

I. Vs. 1-5. De Psalm begint na den aanhef: "Halleluja" met ene opwekking, om ‘s Heren goedheid  en  eeuwigdurende  grootheid  (vs.  1)  te  prijzen,  die  later  liturgisch  geworden  is (Psalm 107: 1; 118: 1; 136: 1. Makk. 4: 24); en gelijk nu met de beginwoorden van den vorigen Psalm de vervulling der profetie in Jes. 12: 4, in vervulling begon te komen, zo wordt hier de uitkomst voorbereid die in Jes. 33: 11 aan de gemeente van den lateren tijd wordt in den mond gelegd. De gemeente heeft zeker de grote daden des Heren, om welke die uitkomst haar  later  tot  een  lievelings-woord  geworden  is,  vooreerst  nog  als  ene  toekomstige  te beschouwen, maar zij weet reeds, dat deze buitengewoon heerlijk zal zijn, door haren lof niet te bereiken (vs.2) en zij weet ook, dat deze niet zal uitblijven, wanneer zij slechts van hare zijde niet achterblijft in de verbondstrouw, die zij aan haren God verschuldigd is (vs. 3). Alzo is het dan billijk en heilzaam, dat ieder lid der gemeente in ‘t bijzonder zich door gebed en smeken voorbereidt, om den zegen van den nieuwen tijd mede te beleven en te genieten (vs. 4 en 5).

1. Halleluja! a) Looft den HEERE, want Hij is goed, want Zijne Goedertierenheid 1) is in der eeuwigheid (Psalm 100: 5).

a) Psalm 107: 1; 118: 1; 136: 1.

1) De goedheid Gods is de altijd vloeiende bron Zijner goedertierenheden liefde, genade en barmhartigheid, die Hij alleen bij zichzelf in Christus geopenbaard en bewezen heeft. Zij is in Hem zonder begin en daarom ook zonder einde over Zijn volk, dat Hij heeft liefgehad met ene eeuwige liefde..

2. Wie zal de mogendheden des HEREN uitspreken, al Zijnen lof verkondigen? Wie is in staat  Hem  naar  behoren  te  roemen?  Toch  zal  ons  dit  niet  terughouden  van  Zijnen  lof, integendeel zal de grootheid en veelheid Zijner werken ons des te meer aansporen, om Zijn lof met ernst en ijver uit te spreken (Psalm 40: 6; 71: 15).

3. Welgelukzalig zijn zij, die het recht onderhouden, hij die te aller tijd gerechtigheid doet, en alzo God niet slechts door woorden maar door daden prijzen, die zullen ook de openbaring Zijner grote daden en roemvolle werken steeds op nieuw ondervinden (Psalm 103: 17 vv.).

4. Gedenk mijner, o HEERE! naar het welbehagen 1), dat Gij tot Uw volk hebt, en waarin Gij het weer genade zult bewijzen, bezoek mij met Uw heil;

1) Het welbehagen Gods, de vrije liefde Gods tot Zijn volk is de hechtste pleitgrond voor den dichter, waarop zijn gebed steunt. En wat is de begeerte zijner ziele? Maar immers, om te zien en te genieten het goede Gods, de lieflijkheid en goedertierenheid des Heren. Vervolgens om

daardoor te delen in de blijdschap van Gods volk en om met alle Gods kinderen in den Heere zich te verlustigen.

5. Opdat ik aanschouwe, van mijne zijde beleve, het goede Uwer uitverkorenen; opdat ik mij verblijde met de blijdschap Uws volks, niet alleen daarin deelneme, maar daaraan ook deel hebbe; opdat ik mij beroeme met Uw erfdeel (Deuteronomium 9: 29) in de betoningen Uwer genade.

Nadat het gehele koor vs. 1-3 gezongen heeft, verheft zich ene enkele stem in vs. 4 en 5 106.4,5 om datgene uit te drukken, wat het hart van ieder der leden van de gemeente in dezen tijd nog bijzonder vervult toen het gehele volk zich voorbereidde op ene nieuwe openbaring van genade..

6.

II. Vs. 6-43. Wij zien hier vervuld worden wat in Leviticus 26: 41. Deuteronomium 30: 1 vv. was voorzien en door Salomo zelfs naar den klank der woorden te voren was bepaald. Israël verootmoedigt zich in het land zijner ballingschap en belijdt zijne misdaad, waardoor het van vroegeren tijd af zich goddeloos getoond heeft (vs. 6). Het is echter niet meer de profeet, staande onder bijzonderen invloed van den Heiligen Geest, die het volk voorgaat en op den weg van bekering des harten baan breekt, zo als dit in Dan. 9: 4 vv. het geval is, maar nadat de profeet zijne verhevene plaats in het koninkrijk van Kores den Pers (Dan. 6: 28), daartoe heeft gebruikt om aan Zijn volk een beteren, uitwendigen toestand in de ballingschap met het begin van dit koninkrijk (538 v.Chr.) te verschaffen treedt het  volk  naar Zijn inwendigen toestand hem voor den geest, en de bijzondere belijdenis (van het jaar 556 v.Chr.) wordt nu tot ene algemene belijdenis der gemeente. Zij belijdt, hoe zwaar zij gezondigd heeft, terwijl zij reeds met het gedrag der vaderen in Egypte begint (vs. 7-12), daarna overgaat tot haar gedrag in de woestijn (vs. 13-33). In Kanaän werd de mate der zonde van ongehoorzaamheid zo vol, dat nu ook het voltrekken der straf, de verwerping van het volk en de wegvoering in de ballingschap niet zou uitblijven (vs. 34-43).

6. a) Wij, dit belijden wij ootmoedig, hebben gezondigd, mitsgaders onze vaderen, wij hebben verkeerdelijk gedaan: wij hebben goddelooslijk gehandeld (vgl. de verklaring bij 1 Koningen 8: 47).

a) Leviticus 26: 40. Jer. 3: 25. Dan. 9: 5.

7.  Onze vaders hebben  reeds zwaar  gezondigd; in Egypte hebben zij niet  gelet  op  Uwe wonderen, toen gij hun Mozes en Aäron als verlossers had gezonden (Exodus 5: 21; 6: 9); zij zijn  der  menigte  Uwer  goedertierenheden  in  de  wonderen,  die  ter  hunner  hulp  aan  de Egyptenaren zijn geschied, niet gedachtig geweest; maar zij waren weerspannig aan de zee, bij de Schelfzee (Exodus 14: 11 vv.; Psalm 78: 11, 42). Hoewel zovele wonderen geschied waren, betoonden zij bij de Rode zee niet die godvruchtige opmerkingen, met dien eerbied en die   dankbaarheid,   als   het   zulk   een  beweldadigd   volk   betaamd   had,   die   te   hebben

waargenomen, daar zij, aan den oever staande, Uwe macht en goedheid wantrouwden en op hemeltergende wijze murmureerden.

8. Doch Hij verloste hen om Zijns naams wil, hoewel zij van wege al hun morren verdiend hadden,  dat  God  hen had  overgegeven.  Hij verloste hen a),  opdat  Hij Zijne mogendheid bekend maakte.

a) Exodus 9: 16.

9. En Hij schold de Schelfzee (Exodus 14: 21 vv.), zodat zij verdroogde, en Hij deed hen, de vaderen,  wandelen  door  de  afgronden  der  wateren,  als  door  ene  woestijn,  zodat  zij die droogvoets doorgingen.

10. En Hij verloste hen uit de hand des haters, en Hij bevrijdde hen van de hand des vijands, van Faraö, die hen met zijne wagens en paarden najaagde.

11. a) En de wateren overdekten hun wederpartijders, niet een van hen bleef over.

a) Exodus 14: 27; 15: 5.

12. Toen geloofden zij voor een ogenblik aan Zijne woorden; zij zongen, overmeesterd door Zijne wonderen, Zijnen lof (Exodus 15: 1 vv.).

13. 1) Doch zij vergaten haast, spoedig Zijne werken; zij verbeidden, zo dikwijls enige nood hen overviel, naar Zijnen raad niet, wanneer en hoe Hij hen zou helpen, hoewel zij toch hadden kunnen weten, dat hun redding reeds bij Hem besloten was.

1) Met dit vers tot vs. 33 begint de dichter de hoofdzonden in de woestijn te vermelden. In vs. 13-15 wordt vermeld het morren om spijs en drank. In vs. 16-18 de opstand tegen de door God beschikte leiders. In vs. 19-23 de aanbidding van het kalf. In vs 24-33 het oproer ten gevolge van het bericht der verspieders. In vs. 28 en 31 het deelnemen aan den Moabietischen Baälsdienst  In  vs.  32  en  33  de  opstand  tegen  Mozes  en  Aäron  bij  Meriba.  Aan  zes hoofdzonden heeft Israël zich dus schuldig gemaakt.

14. a) Maar zij werden, om op de bijzondere voorvallen nader te letten, belust met lust in de woestijn, om vlees te eten en zij ondernamen het tegen Mozes, den gezant des Heren, op te staan, en zij verzochten God in de wildernis, daar zij Hem wilden beproeven, of Hij hun ene tafel in de woestijn zou kunnen aanrichten.

a) Exodus 16: 3. Numeri 11: 4,6,33. Psalm 78: 18 vv. 1 Kor. 10: 6.

15. Toen gaf Hij hun hun begeerte, door ene menigte kwakkelen op hen te doen komen, waaraan velen zich den dood aten; zo verkregen zij wel hun begeerte, maar Hij a) zond aan hun zielen een magerheid 1).

a) Numeri 11: 20,33. Psalm 78: 30,31. Jes. 10: 16.

1) Hij wil zeggen: zij aten wel, maar zij hadden er geen voedsel van, zij zijn van dat vlees niet vet geworden, maar mager, totdat zij eindelijk geheel zijn verteerd geweest.

Verschillend worden de laatste woorden vertaald. Luther heeft: "zond hun genoeg, totdat zij er van walgden," de Wette: "maar zond tering in hun lichamen; LXX heeft, en deze schijnt Luther gevolgd te zijn: "hij zond aan hun zielen ene zatheid." In plaats van een zegen had God een vloek in de spijs gelegd, zodat hun personen, want zo moet hier zielen worden opgevat, vermagerden.

16. a) En deze was de enige oproerigheid niet; zij benijdden Mozes in het leger, en stonden hem naar het oppergezag, en Aäron, den heilige des HEREN, naar zijn hogepriesterlijk ambt.

a) Numeri 16: 1 vv.

17. Maar dit oproer kwam hun duur te staan a) De aards deed zich open, en verslond Dathan, en overdekte de vergadering van Abiram, zodat zij te zamen levend in de aarde wegzonken.

a) Numeri 16: 31-33. Deuteronomium 11: 6.

18. En geen minder ontzaglijk oordeel trof Korah,  want  a)  een vuur brandde onder hun vergadering; ene vlam stak de goddelozen aan brand, zodat Korah met zijne 250 bondgenoten door vuur uit den hemel werden verteerd.

a) Numeri 16: 35,46

19.  Bovendien  zijn  er  nog  zo  vele  andere,  gruwelijke  zonden  gepleegd  a).  Zij  maakten bijvoorbeeld een kalf bij Horeb, en zij bogen zich voor een gegoten beeld.

a) Exodus 32: 1 vv.

20. En zij veranderden hun Eer, den God, die hun onderscheiding was van alle volkeren der aarde (Deuteronomium 4: 6 vv.; 10: 21; Jer. 2: 11), in de gedaante van enen os, die gras eet.

21. Zij vergaten reeds zo  spoedig God, hunnen Heiland, die grote dingen gedaan  had in Egypte 1) (Psalm 105: 27 vv.).

1)  In de tweede plaatst  herhaalt  de Profeet,  dat  het  volk  niet  alleen door  onwetendheid gedwaald  heeft,  maar  door  ondankbaarheid,  dewijl  God  zich  meer  dan  voldoende  had geopenbaard. Doch ook zelfs den blinden is de verontschuldiging overbodig, dewijl God in de schepping van hemel en aarde in het  oog  vallend heeft geopenbaard wie Hij is. Maar de misdaad der Israëlieten ging veel dieper, dewijl zij, na God vaarwel te hebben gezegd, nadat Hij Zich zo  op bijzondere wijze aan hen had geopenbaard, zich wendden tot  de stomme bijgelovigheden.  Want  er ligt  groten nadruk in deze vermelding, dat  God, opdat  Hij hun

Bewaarder zou zijn, Zijne ongelooflijke macht van den hemel heeft ten toon gespreid. Indien er nu slechts een algemeen teken van Zijne macht was gegeven, dan moest reeds het acht geven daarop het volk houden hij Zijne vreze en Zijnen dienst. Maar nu, waar Zijne kracht met nadruk in het oog vallend is geweest, ja, vreeslijk en ongewoon, was het al te zeer het volk onwaardig, dat het met gesloten ogen zich aan beeldendienst overgaf. Want door die kennis werden alle nevelen als door den glans der zon verdreven en behoorden alle leugen en boze dwalingen uitgeroeid te worden..

22. Wonderdaden in het land van den tweeden zoon van Cham, Mizraïm (Genesis 10: 6,13 vv.); vreselijke dingen aan de Schelfzee.

23. Zoveel oproer en zonde was er a), dies Hij zei (Exodus 32: 7 vv.), dat Hij hen verdelgen zou, en dit  zou Hij ook zeker hebben gedaan, ten ware Mozes, Zijn uitverkorene, in de scheure 1) voor Zijn aangezicht gestaan had, om Zijne grimmigheid af te keren, dat Hij hen niet verdierf.

a) Deuteronomium 9: 13,14,18 vv.; 10: 10.

1) Deze spreekwijze is ontleend van wateren, welke ene inbreuk en vervolgens ene scheur veroorzaken. Van daar is het overgebracht op zulke scheuren, die door de krijgsknechten of in de gelederen der vijanden, of in de muren der steden gemaakt worden (bres), hetwelk ene grote slachting, of wel ene gehele nederlaag ten gevolge heeft. Daar ‘s Heren grimmigheid tegen Israël ontbrandde, was er als het ware ene scheur, en zij hadden niets anders dan ene gehele verdelging te wachten. Maar Mozes, Gods bijzondere gunsteling, stelde zich als een moedig held, in deze scheur. Hij gebruikte het krachtigst wapentuig van een vurig gebed, en kwam door zijne voorbidding den gehelen ondergang van het ganse volk nog tijdig voor..

24.  Zij,  onze  vaderen,  versmaadden  ook  bij de  gebeurtenissen,  die  in  Numeri 13  en  14 verhaald worden, het gewenste land (Exodus 3: 8. Deuteronomium 11: 10 vv.); zij geloofden Zijn woord niet, waarmee Hij tot herhaalde malen hun dit bezit beloofd had.

25. Maar zij murmureerden in hun tenten; naar de stem des HEEREN, die hen beval moedig en onbevreesd te zijn (Deuteronomium 1: 26 vv.), hoorden zij niet.

26.  Dies hief Hij tegen hen Zijne hand  op,  zwerende  (Numeri 14:  21  vv.),  dat  Hij hen neervellen zou in de woestijn.

27.   En   dat   Hij,   later,   wanneer   zij   in   hun   ongehoorzaamheid   zouden   volharden (Deuteronomium  28:  15  vv.),  hun  zaad  zou  neervellen  onder  de  heidenen,  en  hen  a) verstrooien zou door de landen 1) (Leviticus 26: 33, 38 vv.).

a) Ps 44: 12. Ezechiël. 20: 23.

1)  De bedreiging  met  ballingschap  steunt  op  de twee grote hoofdstukken vol bedreiging (Leviticus  26;  Deuteronomium  28).  vergelijk  vooral  Leviticus  26:  33  (met  de  daaraan

ontleende Ezechiël. 5: 12; 12: 14 e.a.) met Deuteronomium 28: 14 (met de overeenstemmende Jer. 9: 15. Ezechiël. 22: 15 e.a.). Vs. 26 vv. staat in niet toevallige verhouding tot Ezechiël. 20: 23.

28.  Ook  hebben  zij,  die  het  nieuwe  geslacht  moesten  uitmaken,  in  plaats  van  het  oude geslacht,  dat  in de woestijn was neergeveld,  toch de zonden der  vaderen voortgezet,  zij hebben zich gekoppeld, zich nauw verbonden aan a) Baäl-Peor, en zij hebben de offeranden der doden1), der dode afgoden gegeten.

a) Numeri 25: 3; 31: 16. Openbaring 2: 14.

1) De offermaaltijden ter ere van Baäl-Peor worden hier door den dichter offeranden der doden genoemd, om de afgoden in al hun naaktheid en onwaarde ten toon te stellen, om daarmee te verklaren, dat het dode afgoden zijn.

29. En zij hebben den HEERE tot toorn verwekt met hun daden, zodat de plaag ene inbreuk onder hen deed, onder hen uitbrak, en in korten tijd 24.000 van die schaamteloze zondaars, die zich met de dochters der afgodendienaars verontreinigd hadden, werden weggesleept

30. Toen stond Pinchas op, en hij oefende gericht, daar hij voldoening aan het Goddelijk recht gaf door Simri, een der hoofden van Simeon, te doden, en de plaag werd opgehouden.

31.  En  het  is  hem  (Pinchas)  gerekend  tot  gerechtigheid,  van  geslacht  tot  geslacht  in eeuwigheid, zodat het hogepriesterschap bij zijne nakomelingen ten allen tijde zou blijven.

Bij de woorden: "het is hem gerekend tot gerechtigheid," die ook Genesis 15: 6 ten opzichte van Abraham gevonden worden, moet niet aan de eerste rechtvaardiging, maar aan de tweede gedacht worden, aan de goede werken van degene, die reeds in de genade staat, waardoor hij zich bij God, die een ieder vergeldt naar zijne werken, zich een loon der genade verwerft. Dit is hier, dat het hogepriesterschap voor altijd in de familie van Pinchas zou blijven. Bij het "van geslacht tot geslacht tot in eeuwigheid" is op te merken, dat de gave langs dezelfden weg in latere tijden kon worden verloren, als waarop  zij verkregen werd (dat zij werkelijk zo verloren ging zie Numeri 25: 13 ), eveneens als hij het geslacht van David, verder dat aan Pinchas   slechts   in   tegenstelling   tegen   andere   Aäronietische   geslachten   het   eeuwige priesterschap beloofd werd. Dat de daad van Pinchas, even als ene dergelijke van Mozes (in vs. 23) zozeer op den voorgrond wordt gesteld, doet vermoeden, dat de zanger enen man van zijnen tijd voor ogen had, die eveneens in de bres stond, als die geestelijke helden in den vroegeren tijd. Is dit het geval, zo kan slechts aan Daniël worden gedacht (Ezechiël. 14: 14, 20) op wie dan ook waarschijnlijk reeds in Psalm 105: 17 (vgl. Dan. 1: 6 ) gewezen wordt..

De Heere rekende het hem tot een wettelijke goede en loflijke daad, door het ingeven des H. Geestes, alhoewel buiten zijn gewoon beroep gedaan, God hem zulks genadiglijk belonenden waardoor hij getuigenis kreeg, dat hij een kind Gods was.

32. a) Zij, dezelfde, van welke in vs. 28 vv. sprake was, maakten Hem ook zeer toornig aan het twistwater (Numeri 20: 1 vv.), en het ging Mozes kwalijk om hunnentwil.

a) Numeri 20: 12. Psalm 95: 8.

33. Want Zij verbitterden zijnen geest, zodat hij wat onbedachtelijk voortbracht met zijne lippen.

34. 1) Zij hebben, ook later, toen zij in Kanaän waren ingegaan, die volken niet verdelgd, die de HEERE hun gezegd had.

1) In vs. 34-43 maakt de dichter melding van de zonden in Kanaän. Die zonde bestond in het niet  uitroeien  van  de  heidense  volken,  en  het  zich  vermengen  met  hen,  door  zelfs  hun kinderen den duivel te offeren. Het tweede was gevolg van het eerste. Zo werden de heidenen hun tot een valstrik. Een gevolg van beiden was, dat de Heere hen overgaf in de handen der Heidenen, zodat de tijd zich kenmerkte door afval, slavernij, verlossing en weer afval.

35. Maar a) Zij vermengden zich met de Heidenen, en leerden hun werken en gruwelen na te volgen.

a) Richteren 2: 2; 3: 5,6.

36. En zij dienden hun afgoden, en zij werden hun tot enen strik. (Richteren 1: 28 vv.; 2: 1 vv.; 3: 1 vv.).

37. a) Daarenboven hebben zij tegen het uitdrukkelijk verbod (Deuteronomium 12: 31) hun zonen en hun dochters den duivelen opgeofferd; want: hetgeen de heidenen offeren, offeren zij den duivel en niet Gode (1 Kor. 10: 20).

a) Leviticus 18: 21. Deuteronomium 32: 17. 2 Koningen 16: 3; 17: 17; 21: 6. 2 Kronieken 28: 3; 33: 6.

Onder ons geschiedt zulk offeren door zondige opvoeding, wanneer men de kinderen bijv. tot grootsheid en andere verkeerdheden aanleiding geeft ze aan den god der wereld offert, hun de grondstellingen der wereld zorgvuldig inprent, en de liefde tot ijdelheid met kracht bij hen opwekt.

38. En zij hebben onschuldig bloed vergoten, het bloed hunner zonen en hunner dochters, die zij den afgoden van Kanaän hebben opgeofferd; a) zodat het land door deze bloedschulden is ontheiligd geworden.

a) Numeri 35: 33.

39. En zij ontreinigden zich door hun werken (Jes. 24: 5; 26: 21. Ezechiël. 20: 43), en zij hebben gehoereerd door hun daden, daar zij de afgoden dienden (Exodus 34: 16 Aanm).

40. Dies is de toorn des HEREN ontstoken tegen Zijn volk, en Hij heeft enen gruwel gehad aan Zijn erfdeel, aan dat volk, dat Hij Zich ten erve verkoren had.

41. En Hij gaf hen in de hand der Heidenen, en hun haters heersten over hen (Nehemia 9: 30).

42. En hun vijanden hebben hen verdrukt, en zij zijn vernederd geworden onder hun hand (2 Koningen 24 en 25).

43. Hij heeft hen menigmaal gered, evenals in den tijd der richters, zo ook later onder de koningen,  maar  zij verbitterden  Hem door  hunnen  raad,  en  werden  uitgeteerd  door  hun ongerechtigheid, volgens de bedreiging in Leviticus 26: 38.

44.

III. Vs. 44-47. Schitterde reeds vroeger in de zo even aangehaalde geschiedenis van Israël, van den uittocht uit Egypte tot aan de wegvoering naar Babel, Gods ontferming door den toorn heen, zo heeft Hij ook nu het geschrei Zijns volks in de door hen verdiende en na ook recht erkende ellende tot op ene zekere mate verhoord, en hun in plaats van degenen, die hen tot hiertoe onderdrukten, zulke meesters gegeven, die hun gunstig gezind waren. Nu verheft zich de bede om verdere hulp, opdat zij geheel uit de gemeenschap der  heidenen zouden verlost worden, en met die bede verbindt zich de belofte van dank voor zulk ene betoning van genade.

44. 1) Nochtans zag Hij, toen zij in de ballingschap te Babel harde zaken moesten verduren (Jes. 21: 10; 47: 6 vv.),hun benauwdheid aan, als Hij hun geschrei hoorde, Hij was ter hulpe gereed, toen zij riepen,

In vs. 44-46 doet de heilige zanger uitkomen, dat de trouweloosheid des volks Gods trouw niet heeft te niet gedaan. En dit, opdat het volk in de ballingschap niet zou vertwijfelen, maar uit kracht van het verbond God zou aanroepen als een Redder, om verlossing, gelijk dan ook geschiedt in vs. 47.

45. En Hij dacht, gelijk Hij te voren beloofd had (Leviticus 26: 42) tot hun beste aan Zijn verbond, en het berouwde Hem naar de veelheid Zijner goedertierenheden.

46.  Dies  gaf  Hij,  gelijk  reeds  Salomo  had  vooruit  gezien  (1  Koningen  8:  50),  hun barmhartigheid voor het aangezicht van allen, die hen gevangen hadden, zodat hun toestand nu veel gunstiger werd.

Ten  laatste  betoonde  God  medelijden  met  Zijn  volk  ter  oorzake  van  Zijn  verbond.  De onveranderlijkheid van Gods genadige natuur en Zijne liefde tot Zijn volk, doen Hem den loop der rechtvaardigheid in genade veranderen, en gene andere verandering is bedoeld met Gods berouw. Alhoewel de Heere in ‘t gericht gegaan is met den zondaar, nog betoont Hij jegens hem genade, evenals Israël’s geschiedenis leert. Hij heeft het bestuur over aller mensen

harten, en de genade, die Zijn volk van enige hand vindt, is het gevolg en de uitkomst van Gods medelijden jegens hen.

Ook dit is geschiedenis. De Heere is na Zijne oneindige goedertierenheid des ontferming over Zijn volk niet moede geworden. Het oog Zijner ontferming bleef op hen geslagen; in al hun benauwdheden was Hij mede benauwd, en hoorde Hij hun geschrei.

De dichter gedenkt hier hij dankend wat de Heere voor Zijn volk in Babel was, zowel door den  invloed  van  Daniël,  dien  zeer  gewensten  man,  als  door  de  gunsten  der  Perzische koningen, die Babel aan zich hadden onderworpen..

47. Verlos ons, HEERE, onze God! nu verder, en verzamel ons a) uit de Heidenen, opdat wij, als wij weer zullen gekeerd zijn in het land onzer vaderen, den naam Uwer heiligheid loven, ons beroemende in Uwen lof.

a) 1 Kronieken 16: 35.

Evenals het eerste lied van het 4de Psalmboek (Psalm 90) sprak over de openbaringen van den toorn Gods tegen het geslacht der woestijn, en zich bij het zien des doods in Jehova den Onvergankelijken en eeuwig Onveranderlijken verborg, zo heeft ook het laatste lied van dit Psalmboek, dat overeenkomt met het 4e Boek van Mozes (in ‘t Hebreeuws: "in de woestijn" genoemd), het "in de woestijn" tot zijn hoofdwoord, en belijdt de zonden van Israël op den weg  naar  Kanaän. Gelijk nu aan het  begin van het  5de Boek van Mozes Israël aan  den drempel van het land der belofte staat, nadat de 2-1/2 stammen zich reeds aan gene zijde van den Jordaan hadden nedergezet, zo zien wij bij het begin van het 5de hoek der Psalmen dat met het volgende lied begint, Israël aan het land zijner erve wedergegeven De grens tussen de beide boeken is wel door het volgend slotwoord op onzen Psalm scherp aangegeven, toch maakt dit nu volgend vers

48.

IV. Vs. 48. Het slotwoord op het vierde boek der Psalmen.

48. Geloofd zij de HEERE, de God Israël’s, van eeuwigheid en tot in eeuwigheid (Psalm 41: 14; 72: 18 vv.; 89: 53); en al het volk zegge: Amen, Halleluja (Openbaring 19: 4).

Weer  een  overgang.  Aan  de  ene  zijde  namelijk  komt  het  voor  als  een  oorspronkelijk bestanddeel van den voor ons liggenden Psalm zelven (1 Kronieken 16: 34 en 35), en vormt als het ware het slotwoord daarvan, aan de andere zijde is het ene voortreffelijke inleiding tot het: "looft den Heere" aan het begin van den volgenden Psalm, en maakt alzo enigszins den introïtus daarvan uit. Zo nu moest het ook zijn, want de grens tussen Psalm 106 en 107 is inderdaad niet scherp; wat in vs. 47 gewenst wordt, daarvoor wordt hier in vs. 3 gedankt; de lof des Heren, die daar voor de nog te ondervinden verlossing beloofd wordt, wordt hier gebracht voor de reeds geschonkene..

PSALM 107.

DANKZEGGING AAN GOD VOOR REDDING UIT VELERLEI NODEN.

Met  de beide vorige Psalmen vormt  de hier  voor  ons liggende  (Ezra  3:  6  )  een zinrijk aangelegd en trapsgewijs voortgaand geheel. Liet Psalm 105: 45 reeds vermoeden, dat Israël het doel, waartoe het Kanaän tot zijne erve ontving, niet vervuld had, zo zagen wij het Psalm 106: 37 vv., het lieve land, dat het al spoedig eerst had veracht (24), met bloedschulden bedekken, "zodat de Heere een afkeer van Zijn erfdeel moest verkrijgen" en het in de hand der  heidenen moest  overgeven (40  vv.).  Terwijl Hij vroeger  hun de landen der  heidenen gegeven had,  dat  zij de goederen der volken innamen (105: 44), vervulde Hij daarna de bedreiging (106: 27), dat Hij hun zaad onder de heidenen wierp en hen verstrooide in de landen. Dit is nu geheel anders. Kon reeds in Psalm 106: 44 vv. Israël verlossing, die voor de deur stond, vooruit worden gezien, zo hebben wij deze in Psalm 107: 2 nu in werkelijkheid voor ons. Terwijl het daar nog is (106: 47): "Verzamel ons uit de heidenen," komt hier de gemeente voor (107: 3), als die, welke Hij uit de landen heeft saamgebracht, en terwijl daar het verlangen werd uitgesproken (106: 47), om "den naam van Gods heiligheid te loven," klinkt hier reeds aanstonds (107: 1) het "Loof den Heere." Van dit triofolium (drieblad) maakt een Hodoe (d.i. "looft) -Psalm het begin (105: 1) en evenzeer zulk een Psalm het slot (106: 1) uit; in het midden staat een Halleluja (d.i. "looft den Heere) (106: 1), waarin het Hodoe echter evenmin ontbreekt. Het is aan geen twijfel onderhevig of alle drie Psalmen behoren tot enen en dezelfden maken; hoe met deze de voorgaande 104de Psalm in nauw verband staat hebben wij reeds vroeger aangewezen.

I. Vs. 1-3. Na de opwekking, om Gods goedheid en eeuwigdurende majesteit te erkennen en te loven,  wordt  de betoning  der  genade,  die tot  deze erkentenis  dringt,  aanstonds nader aangewezen; zij is de verlossing der gemeente uit  grote nood en hare verzameling uit de landen der verstrooiing.

1. Looft den HEERE, want Hij is goed, want Zijne goedertierenheid is in der eeuwigheid.

Dit is de grondtoon van dit lied, het moet ook de grondtoon onzer ziele zijn. Hierop komt de dichter gedurig terug, als hij de verlossinge meldt, die de Heere aan Zijn gunstgenoten heeft beschikt.

2. Dat zulks zij, die reeds voor twee jaren deze verlossing volgens Jer. 33: 11 verwachtten (Psalm 106: 1), nu met een nog vrolijker hart, als de bevrijden des HEREN zeggen, die Hij van de hand der wederpartijders nu werkelijk uit de ballingschap bevrijd heeft.

Het is ene samenvatting van Israël’s geschiedenis van den uittocht uit Egypte tot dien van Babel.  Israël’s  geschiedenis  bestaat  uit  twee  vaste  punten:  bevrijding  uit  de  hand  der verdrukkers en terugbrenging uit de verstrooiing. De Psalmist roept geheel Israël, het Israël uit Egypte en uit Babel op, als een heir van beweldadigden, om te getuigen of hij te veel gezegd heeft, dan of zij zijne lofverheffing des Heren niet ten volle beamen en met zijn lied niet volkomen instemmen? Doch zouden er ook hier zulke beweldadigden zijn? Zeker niet in

den letterlijken zin, doch wanneer wij ons herinneren, dat een iegelijk, die een dienstknecht of ene dienstmaagd des Heren is, en dat een iegelijk, die zich tot God bekeerd heeft, niet meer omzwerft in het vreemde land, maar tot zijne vaderstad en zijn vaderhuis is uitgeleid, dan zullen  er  zeker  ook  onder  ons  zich  zulke  beweldadigden  bevinden,  die  het  den  Psalmist gaarne nazeggen: "Looft den Heere, want Hij is goed, want Zijne goedertierenheid is in der eeuwigheid.".

3. En die Hij, gelijk gij Hem toen gebeden hebt (Psalm 106: 47), uit de landen verzameld heeft, van het oosten en van het westen, van het noorden en van de zee (Jer. 49: 12; 43: 5 vv.).

De  aanhaling  der  profetische  plaatsen  toont  aan,  dat  men  niet  nauwgezet  behoeft  te onderzoeken,  of  toen  reeds  werkelijk  uit  al  de  genoemde  landstreken  ballingen  waren wedergekeerd. Bij de hemelstreken  vergenoegt  zich de zanger, het  getal daarvan voor te dragen, zonder ze zelfs volledig te noemen, dat hij juist het zuiden weglaat en daarvoor de zee plaatst, langs welke verspreide ballingen uit Egypte en andere landen terugkeerden, daartoe heeft hij zeker daarin aanleiding verkregen, dat dit de woestijn was (vgl. Psalm 75: 7 )..

Gevaren zijn er overal, maar nergens zulke, uit welke God niet zou kunnen redden..

4.

II.  Vs.  4-32.  Hierop  worden  degenen,  die  uit  de  ballingschap  in  hun  vaderland  waren teruggekeerd, onder verschillende beelden aangesproken, om hun de grootheid der Goddelijke weldadigheid recht duidelijk, en hun het danken en loven tot ene ernstige behoefte des harten te doen worden; zij zijn dezulken, die hongerig en dorstig in de woestijn ronddwaalden, en nu tot de bewoonde stad zijn gekomen (vs. 4-9); dezulken, die geboeid in den kerker lagen en nu de vrijheid hebben gekregen (vs. 10-16); dezulken, die dodelijk ziek waren en nu weer zijn genezen (vs. 17- 22); eindelijk dezulken, die enen groten storm op zee doorstonden en nu gelukkig den veiligen oever bereikt hebben (vs. 23-32).

4. Die in de woestijn dwaalden, in enen weg der wildernis, die gene stad ter woning vonden, die te vergeefs zochten naar een weg, die hen in ene stad, waar zij konden wonen, brengen zou.

5. Zij leden in die woestijn gebrek, zij waren hongerig,  ook  dorstig, hun ziel was in hen overstelpt, zij bezweken daaronder.

6. Doch met gebeden roepende tot den HEERE, in de benauwdheid, die zij hadden, heeft Hij hen gered uit hun angsten.

7. En Hij leidde hen op enen rechten weg, om te gaan, om te geraken tot ene stad ter woning, naar Jeruzalem.

Deze voorstelling van het in de ballingschap smachtend Israël onder het beeld van dezulken, die in de woestijn ronddwalen, rust op ene typische verklaring van Israël’s tocht door de

woestijn, gelijk  om dezelfde reden Jesaja in het  tweede gedeelte niet  zelden de ellendige toestanden van Israël onder het beeld der woestijn heeft voorgesteld (Jes. 40: 3; 43: 19 vv. 40.3 43.19). Dat het overigens den Israëlieten in materieel opzicht in de ballingschap gans niet slecht ging, toont, dat zo velen, die de hogere behoeften niet kenden, den honger en den dorst  naar  den  schonen  dienst  des  Heren,  naar  het  land,  waar  overal Gods  voetstappen zichtbaar waren, den voorkeur gaven aan het blijven in het land der vreemden (Ezra 1: 11 ). Wat  in  deze  geestelijke  woestijn  met  honger  en  dorst  overeenkomt  wijst  ons  bijzonder duidelijk Psalm 137 aan..

Het  is  (vs.  4-7)  in  korte  trekken  Israël’s  woestijngeschiedenis  als  een  beeld  van  onze vreemdelingschap, waardoor wij gaan tot ene stad ter woning, tot het hemelse Jeruzalem. Er werd in de woestijn veel nood, ellende, benauwdheid ondervonden, maar de benauwdheid leert tot God roepen, en God laat ons in de ellende komen, om ons in gemeenschap met Hem te stellen; want hoe zal God behoeden, waar geen gevaar, redden, waar geen vijand, vergeven, waar gene zonde is? De persing van den nood is de veer van het geestelijk uurwerk onzes levens. Zullen de raderen gaan en de wijzers wijzen, dan moet er ene spanning en trekking zijn, ene veer, die alles in beweging zet en houdt. Ook de geestelijke mens heeft nodig altijd weer op nieuw in beweging gesteld te worden; geen uurwerk gaat altijd van zelf; van tijd tot tijd  moet  het  opgewonden  worden.  Daarom  zendt  God  ook  dikwijls  het  lijden  bij  den gelovige, opdat Hij zijn geestelijk horloge opwinde en zien kunne, hoe laat het is. Doch nu moet de benauwdheid hem dan ook werkelijk tot het gebed drijven, anders drijft zij hem tot wanhoop. Als de gespannen veer de raderen en wijzers niet in regelmatige beweging brengt, zo zal zij of verwoesting in het uurwerk aanrichten, of zelf breken. Zo ook de benauwdheid, als zij niet in de rechte richting tot God staat en zich niet in God zelven ontlaadt, zal zij onzen vrede verwoesten of ons hart doen bersten. Daarom moeten wij in onze benauwdheid bidden en altijd weer bidden. De reden, waarom er zo weinig geestelijk leven is, ligt daarin, dat wij zo weinig met God spreken..

8. Laat hen voor den HEERE Zijne goedertierenheid loven, en Zijne wonderwerken voor de kinderen der mensen.

9. Want  Hij heeft  de dorstige, de hijgende ziel verzadigd en de hongerige ziel met  goed vervuld.

10. Die in duisternis en de schaduw des doods zaten, gebonden met verdrukking en ijzer (Jes. 9: 1; 42: 7; 49: 9).

In de Oosterse gevangenissen was een kerker in het slechtste en laagste gedeelte. Eveneens blokken om de gevangenen zekerder te bewaren; daarin was de gevangene opgesloten en zeker met ondraaglijke folteringen. De opzichters der gevangenissen hadden ene willekeurige macht om hun gevangenen te behandelen, zoals hun behaagde, daar zij alleen verplicht waren den gevangene voor te brengen, wanneer hij voorgeroepen werd.

Het is duidelijk, dat wij deze vergelijking meer op geestelijk terrein hebben over te brengen. Voor den godvruchtigen Israëliet was de Ballingschap wezenlijk een bange toestand, dewijl hij in Babel zijn God niet kon dienen, zoals dit bij de Wet was voorgeschreven.

11. En deze straf moesten zij dragen, omdat  zij weerspannig  waren geweest  tegen Gods geboden, en den raad des Allerhoogsten onwaardiglijk verworpen hadden, den raad, dien Hij hun door Zijne profeten gaf, hadden gehoond.

12. Waarom Hij hun het hart door zwarigheid, door geduchte straffen vernederd heeft; zij zijn gestruikeld, en er was geen helper.

13. Doch roepende tot den HEERE in de benauwdheid, die zij hadden, verloste Hij hen uit hun angsten.

14. Hij voerde hen uit de duisternis en de schaduw des doods, en Hij brak hun banden.

15. Laat hen voor den HEERE Zijne goedertierenheid loven, en Zijne wonderwerken voor de kinderen der mensen.

16. Want Hij heeft de koperen deuren gebroken, en de ijzeren grendelen in stukken gehouwen (Jes. 45: 2), afgeslagen.

Van deze schildering geldt  mede hetzelfde als van de vorige.  Ene gevangenschap in den kerker hadden in Babel zeker maar zeer weinige Israëlieten te verduren gehad. Zij werden als ballingen  gedwongen  in  een  vreemd  land  te  blijven,  en  konden,  van  alle  hulpmiddelen ontbloot, zonder bewilliging hunner overheersers, onmogelijk naar hun vaderland terugkeren. Voor het overige zal hun toestand wel zó geweest zijn als Sanherib (2 Koningen 18: 32) hun dien bereids had aangeboden. "Ik kom en haal u in een land, als ulieder land, een land van koren en van most, een land van brood en van wijngaarden, een land van olijven, van olie en van honing." Maar voor hen, die den Heere vreesden, bleef het  niettemin ene gevangenis, waarin zij Jeruzalem niet konden vergeten (Psalm 137: 5,6)..

Wij moeten bidden, al komen wij van den enen nood in den anderen, en al worden wij als met koperen ketens gebonden door de banden onzer zonden; want God maakt juist den meest gebondene het liefst en het snelt los. Mensen worden spoedig moede in het helpen, maar als wij door God negen en negentig maal geholpen zijn, en wij hebben voor de honderdste maal weer hulp nodig, dan zal God ons voor de honderdste maal weer helpen, omdat wij gedachtig zijn geweest, dat Hij ons reeds negen en negentig maal geholpen heeft. Bij God is alles zo ruim als het bij ons mensen bekrompen is..

17. De zotten 1) worden, of moesten worden, om den weg hunner overtreding, en om hun ongerechtigheden geplaagd; zij worden door hun zondig handelen openbaar dat zij dwazen zijn, zowel als door de straffen, die zij te lijden hebben.

1) Hij noemt hen zotten, die door onverstandig hun begeerten op te volgen, zich zelve verderf berokkenen, niet  omdat zij door onkunde en uit dwaling zondigen, maar dewijl de blinde hartstochten hen beroven van het rechte oordeel, zodat zij zeer slecht voor zich zelven zorgen. En vast te houden is wel, dat dit het voornaamste is dat God te vrezen wijsheid is..

De goddelozen en ongelovigen worden hier zotten genoemd niet omdat zij van hun verstand beroofd zijn, maar omdat zij niet op de rechte wijze waken en dit bewijzen door gene zorg te dragen voor het hoogste, dat zij hebben: hun zielen, maar den vasten weg hebben verlaten en bewandelen den weg des verderfs.

18. Hun ziel gruwelde, in de zware ziekte, waarin zij vervallen waren, van alle spijze, en zij waren tot aan de poorten des doods gekomen, zij waren doodziek (Psalm 88: 4. Job. 33: 22).

19. Doch roepende tot den HEERE in de benauwdheid, die zij hadden, verloste Hij hen uit hun angsten.

20. Hij zond zijn woord 1) uit, Zijn woord vol almacht (Psalm 33: 9), dat hen tot nieuw leven terugriep (Ezechiël. 16: 6), tot hunnen geneesmeester, en heelde hen, maakte hen gezonden en rukte hen uit hun kuilen (Psalm 103: 4); hoewel zij bijna reeds een prooi des doods waren, werden zij nochtans gered.

1) Volgens de wijze van beschouwing in het  Oude Testament  is het  woord in natuur en geschiedenis de bode van Jehova; het doorloopt als zodanig met spoed de wereld (Psalm 147: 15, 18) keert nooit ledig tot zijnen Zender terug (Jes. 55: 10 vv.); het daalt neer in Israël, aanstonds herbergende in de ziel der profeten (Jes. 9: 7); het komt tot de mensen om te volbrengen, wat hun beloofd is (Psalm 105: 19); het is, gelijk wij op onze plaats lezen, een middel  van  Goddelijke  genezing,  en,   daar  de  genezing  niet  slechts  uitwendig,  maar geestelijk-lichamelijk bedoeld is, middelaar van genade. Zo begint in het Oude Testament de kennis te dagen, dat het  woord, waardoor de hemelen geschapen zijn (Psalm 33: 6), niet slechts  het  persoonlijke  leven  van  den  sprekenden  en  handelenden  God  dynamisch  (wat kracht en werken aangaat) in zich draagt, maar een eigen persoonlijken grond heeft, en het verdient  opgemerkt  en overdacht  te worden, dat, wat  hier door het  woord  geschiedt: de genezing van enen boetvaardigen zondaar, die aan den rand  des grafs gekomen is, in de verwante schildering van Elihu (Job 33: 23 vv.) voorkomt, als werk van den Eénen uit de duizend, van den groten Engel, die tot God roept: Verlos hem, dat hij in het verderf niet nederdale: "Ik heb verzoening gevonden.".

Wederom toont de Profeet, dat hij over de verderflijke ziekte handelt, die de mensen bijna te gronde richt, wanneer hij zegt, dat zij bevrijd worden van het verderf. Maar hij stelt de hulpe Gods tegenover alle menselijke geneesmiddelen, alsof hij wil zeggen, dat zij alleen door de kracht Gods in het leven terugkeren, dewijl het onmogelijk was op de aarde een geneesmiddel te vinden. De wijze, waarop de genezing wordt aangebracht is ook aan te merken, dewijl God als het ware op Zijn bevel of wenk alleen alle ziekten, ja, zelfs den dood verre weg doet vluchten. Want ik beperk dit niet alleen tot de gelovigen, zoals de meesten doen. Wel is het waar, dat indien de gemoederen niet door het woord Gods gereinigd worden, de genezing des

lichaams  van  weinig  betekenis  is.  Maar  de  Profeet  wil  het  medelijden  Gods  ook  tot  de goddelozen en onderdrukkers uitstrekken. De zin is derhalve, dat gelijk de ziekten niet bij geval  de  mensen  overvallen,  of  slechts  uit  natuurlijke  oorzaken  voortkomen,  maar  als dienaren Gods Zijn bevel gehoorzamen, ook dezelfde, die slaat, zonder enig middel geneest, dewijl het voldoende is van Hem, om te bevelen, wat Hij wil, dat geschieden zal..

21. Laat hen voor den HEERE Zijne goedertierenheid loven, en Zijne wonderwerken voor de kinderen der mensen.

22.  a)  En dat  zij lofofferen offeren van dankbaarheid  offeren (Psalm 50: 14,23),  en  met gejuich Zijne werken vertellen.

a) Leviticus 7: 12.

God wil met dankbaarheid betaald worden, en dat men Hem en Zijne werken met gejuich, met ingenomenheid, met blijdschap, met geestdrift groot make. Met welk een majesteit zei de Heere, toen Hij de tien melaatsen genezen had, en slechts één terug zag keren, om Gode de eer te geven: "Waar zijn de negen?"

Ja de Heere zelf leert ons danken, reeds daardoor, dat Hij ons leert bidden: "Onze Vader, die in de hemelen zijt." Want dat kan niemand naar waarheid uit zich zelven zeggen. Wie het in waarheid zeggen kan, die heeft reeds de grootste genade ontvangen en dankt er voor..

23. Die met schepen ter zee afvaren a), handel doende op grote wateren.

a) Openbaring 18: 17.

De zee is het zinnebeeld der wereld (Psalm 46: 4; 93: 3), de gemeente des Heren, die te midden der wereld verkeert, komt daarom hier voor onder het beeld van hen, die de zee bevaren en daar als scheeps- en kooplieden hun werk doen..

Zonder allegorie is hier sprake van de zodanige, die wegens hun beroep, op schepen de zee bevaren voor handelszaken. Deze hebben de werken en wonderen Gods in de woelende diepte der zee aanschouwd, d.i. zij hebben met eigen ogen aanschouwd, wat God vermag, wanneer Hij in toorn de kracht der wateren oproept, en wederom wanneer Hij die uit barmhartigheid weer binnen de perken dringt..

24. Die zien hij zulk ene vaart de werken des HEREN, en Zijne wonderwerken in de diepte.

25. Als Hij spreekt, Zijn machtwoord laat horen, zo doet Hij enen stormwind opstaan, die hare golven omhoog verheft.

26.  Zij,  met  hun schip  hoog  in de hoogte verheven,  rijzen op  naar  den hemel,  zij dalen spoedig weer in de diepte nedergeslingerd, tot in de afgronden; hun ziel versmelt van angst.

27. Zij dansen en waggelen als een dronken man, en al hun wijsheid wordt verslonden.

28. Doch roepende tot den HEERE in de benauwdheid, die Zij hadden, zo voerde Hij hen uit hun angsten.

Van hier het spreekwoord: "die niet kan bidden, die worde een zeevaarder."

29. Hij, de Heere, laat nu ook een machtwoord ter redding uitgaan, en doet den storm stilstaan 1), zodat hun golven stilzwijgen (MATTHEUS. 8: 33).

1) Letterlijk: Hij veranderde storm in suizen. Op het gebed, uit  de benauwdheid tot Hem gericht, is de Heere goedertieren, om op Zijn wenk het brullen van den storm te vervangen door het suizen van een zachte koelte.

30. Dan zijn zij verblijd, omdat zij gestild zijn, en dat Hij hen tot de haven hunner begeerte geleid heeft.

Er  zijn drie zeeën,  op  welke de kerk,  als zulk  een  schip  door  de baren wordt  heen en wedergeslingerd, wel met groot gevaar voor haar, maar toch met het gelukkigste einde: de joden-wereld, de heiden-wereld en de anti-christelijke wereld..

31. Laat hen voor den HEERE Zijne goedertierenheid loven, en Zijne wonderwerken voor de kinderen der mensen.

32.  En  Hem  verhogen  in  de  gemeente  des  volks,  en  in  het  gestoelte  der  oudsten,  in tegenwoordigheid van de oversten des volks (Ezra 1: 5), Hem roemen.

Hieruit blijkt, dat de Psalm ten gebruike bij ene plechtige godsdienstoefening der gemeente bestemd was, en wel (volgens vs. 22) in vereniging met  het  brengen van dankoffers; wij zullen dus wel niet gedwaald hebben, wanneer wij bij Ezra 3: 6, de eerste viering van het Loofhuttenfeest na de terugkeer uit de ballingschap als aanleiding hebben aangenomen, want tot dit feest verzamelde zich geheel Israël naar Jeruzalem, en er werden den Heere offeranden op het pas gebouwde altaar aangeboden. Tegen de opvatting, die bij vele uitleggers gevonden wordt, dat de Psalm later zal vervaardigd zijn, beslist reeds de omstandigheid, dat in den gehelen  Psalm gene  melding  van  den  tempel gemaakt  wordt,  die  vooral in  de  volgende afdeling (vs. 33 vv.) in het geheel niet had mogen ontbreken, daar de herstelling van den tempel onder de weldaden Gods ene eerste plaats zou hebben ingenomen.

33.

III. Vs. 33-41. Gods weldaden jegens Zijn volk zijn niet beperkt tot de terugvoering naar het vaderland, maar Hij is reeds begonnen hen in dit land hunner erve op nieuw te zegenen. Eensdeels namelijk heeft Hij het vruchtbare land, dat Hij om de zonden van het volk woest had gemaakt, weer in een bloeienden en hoopvollen toestand verplaatst (vs. 33-38), aan de andere  zijde  heeft  Hij  degenen,  die  in  den  tijd  van  hun  ellende  gering  en  zwak  waren

geworden,  tot  ene  grote  menigte  gemaakt  en  hun  vorstenhuis  weer  uit  smaadheid  en vernedering verheven (vs. 39-41). Daarvoor moet Hem dan ook de Hem toekomende dank betaald worden.

33. Hij stelt of Hij verandert door het volvoeren van den in Leviticus 26: 32 vv. aan het land gedreigden vloek, de rivieren 1) tot ene woestijn, en watertochten tot een dorstig land.

1) Wij hebben in dit vers en in de twee volgende te letten op de tegenstellingen. Want toch, onder  rivieren en watertochten, d.i. waterrijke plaatsen en vruchtbaar land hebben we de bronnen van voorspoed en welvaart van het volk te verstaan. En onder woestijn, dorstig land en zouten grond, gebrek en armoede, hongersnood en allerlei ellende.

34. Het vruchtbaar land, dat door zijne vruchtbaarheid tot een spreekwoord was geworden (Exodus 3: 8. Numeri 14: 7 vv.), tot zouten grond, tot een land, waar niets wil groeien, gelijk Kanaän gedurende al die 70 jaren was (Jer. 25: 9 vv.), om de boosheid dergenen, die daarin wonen.

35.  En  Hij,  de  Heere,  na  verloop  van  dien  tijd  van  straf,  den  vloek  weer  van  het  land wegnemende (Jer. 29: 11), stelt a) de woestijn tot enen waterpoel, tot een meer, en het dorre land tot watertochten.

a) Jes. 41: 18.

36. En Hij doet  de hongerigen,  die intussen in de woestijn der ballingschap hongerig en dorstig rondgedwaald hadden, aldaar wonen, en zij stichten ene stad ter woning, omdat zij daar een vruchtbaren grond en rijken overvloed vinden.

37. En bezaaien akkers, en planten wijngaarden, die inkomende vrucht voortbrengen.

38. En Hij zegent hen, zodat zij reeds in den korten tijd sedert hun terugkeren in het land hunner vaderen, zeer vermenigvuldigen (Jozua 13: 1 ), en hun vee vermindert Hij niet, daar Hij het niet door bijzondere plagen laat sterven.

39. Daarna 1), wanneer zij weer van God afwijken, verminderen zij: en komen te onder door verdrukking, kwaad en droefenis.

1) Dit vers en het volgende bevat een waarschuwing tot het verloste Israël, opdat het zich houde bij de inzettingen des Heren, en niet aflate den Heere te dienen, gedachtig aan het Woord uit den mond des Heren uitgegaan: Die Mij eren zal ik eren, maar die Mij versmaden, zullen licht geacht worden.

40. Hij stort, vervullende, wat in Job 12: 21 gezegd wordt, verachting uit over de prinsen, door welke zij in het vaderland geregeerd worden, en doet hen dwalen in het woeste, waar geen weg is; want een volk, dat van een eigen vorst berooid is, is als een kudde schapen, waaraan de herder ontnomen is.

Hoe   treffend   worden   hier   Gods   verborgene   voorzienigheid,   Zijne   zich   openbarende weldadigheden en Zijne ondoorgrondelijke oordelen als hand in hand gaande voorgesteld! God geeft den zegen, maar ook den tegenspoed. De redenen zijn verborgen, maar de zonde is openbaar. -Wij leven in zulke tijd, waarin verachting uitgestort is over de hooggeplaatsten en hooggezetenen, waarin al wat groot en vorstelijk heet met voeten wordt getreden. Bidden wij en waken wij, want wanneer de goddelozen de overhand hebben, dan zijn Gods oordelen op aarde..

41. Maar a) Hij, de Heere, brengt den nooddruftige uit de verdrukking in een hoog vertrek, in een aanzienlijken en veiligen toestand, en Hij maakt de huisgezinnen als kudden, naardien Hij hen zegent met vele nakomelingen.

a) 1 Samuel 2: 8. Psalm 113: 7,8.

Zodra  de  vorsten  onderdrukkers  worden,  hebben  zij  God  tot  hun  vijand,  en  zij worden geslagen of verslagen. Daarentegen gevoelt niemand zich zodra ellendig in zich zelven, of hij heeft  God tot zijn bondgenoot, die op hem wacht om hem genadig te zijn en hem zeker genadig zal zijn, wanneer hij Hem zoekt met geloof en gebed. Wij moeten naar het gemoed, naar de ziel zijn, wat de arme, de hongerige, de dorstige naar het lichaam is: vol begeerte, vol sterk roepende begeerte naar den rijkdom Gods, naar het brood Gods, naar de wateren des Heiligen Geestes, naar God, naar den levenden God..

43. Wie onder ons, het volk van God, is wijs? die neme deze dingen waar, wat in dezen Psalm hem is voorgehouden; en dat zij verstandelijk letten op de goedertierenheden des HEREN; daardoor zullen zij geschikt worden deze weldaden in steeds rijkere mate te ontvangen.

Hartelijk dank voor de reeds bewezene genade des Heren is de onmisbare voorwaarde van hare voortduring; wie niet dankt is een dwaas, want hij veroorzaakt, dat de wolken van toorn weer spoedig over hem te zamen trekken..

Hij zegt daarmee, dat de mensen dan alleen wijs zijn, wanneer zij nadenken over de werken en daden Gods, terwijl de overigen dwazen zijn, hoe wijs zij ook schijnen. Met de vraag "wie?" berispt hij als in het voorbijgaan de dwaze mening der wereld, waarin lieden zich wijzer  achten,  naarmate  zij  euvelmoediger  God  versmaden:  Hij  betreurt  het  gering  getal dergenen, die op Gods gerichten acht geven, maar daarna zegt hij, dat zij toch voor aller ogen daar staan, zodat niets hen belemmert, dan hun eigen kwade wil. Vraagt iemand, waarom de profeet,   die  toch  van  Gods  oordelen  en  van  Zijnen  ernst   handelt,   niets  dan  Zijne genadeblijken vermeldt, zo antwoordde men, omdat in de daden Gods Zijne liefde uitblinkt en voorop staat (gelijk Hij naar den aard van Zijn wezen altijd wenst wel te doen), en omdat Hij door deze vooral ons tot zich trekt..

De   wijzen   zijn   de   godvruchtigen,   de   gelovigen;   deze   bewaren   als   Maria,   al  deze herinneringen der wegen en leidingen Gods in hun harten. Trouwens, als wij ze niet bewaren, hebben wij er niet aan. Wij moeten in gedachtenis houden, hoe God ten allen tijde met Zijne vijanden   gehandeld   heeft,   maar   tevens   moeten   wij  ook   verstandiglijk   letten   op   de

goedertierenheden  des  Heren  jegens  de  Zijnen  en  jegens  ons,  gene  Zijner  weldaden vergetende, ten einde in den nood de vrijmoedigheid te hebben, om terstond de toevlucht tot Hem te nemen, in de volle verzekerdheid, dat wie tot Hem komt, onmogelijk te vergeefs kan komen..

PSALM 108.

DAVID’S  DANKZEGGING  EN  GEBED  OM  IN  HET  KONINKRIJK  GESTELD  TE WORDEN.

1. Een lied, een Psalm (Psalm 48: 1) van David 1), niet onmiddellijk door hem in de gedaante, zoals hij voor ons ligt, vervaardigd, maar integendeel uit twee bestanddelen van Davidische Psalmen samengesteld.

1) Het opschrift kent dezen Psalm aan David toe, wat wij evenwel niet zo te verstaan hebben, alsof dit lied, wat zijn vorm betreft eigenhandig van David was, maar alzo, dat zijn inhoud van Davidischen oorsprong is. Wij vinden diens inhoud ten dele in Psalm 57 en ten dele in Psalm 60, die beiden liederen David’s zijn..

2.

Evenals in den vorigen Psalm, vernemen wij ook hier de stem der Israëlitische gemeente, die uit de ballingschap terugkeerde. Het bewustzijn van hare nog zeer onvolkomene herstelling en van hare zwakheid, zowel uit- als inwendig, treedt hier meer op den voorgrond; met deze hare stemming, die echter door levend geloofsvertrouwen gedragen en overwonnen wordt, komt het volkomen overeen, wanneer zij woorden van den eens zo zwaar verdrukten, maar toch vast vertrouwenden David tot de hare maakt (Ezra 3: 6 ).

I. Vs. 2-5. De Psalm begint met ene aansporing om God te loven wegens de ondervondene genade en trouw in het terugkeren uit de ballingschap en in de herstelling der gemeente tot dien toestand, tot welken zij reeds is gekomen: Psalm 57: 8-11.

2. O God! mijn hart is bereid om U te loven, ik zal zingen, spelen en psalmzingen, ook mijne eer, mijne tong (vgl. Psalm 16: 9 met Hand. 2: 26).

3. Waak op, gij luit en harp! ik zal in den dageraad opwaken, nog vóór het aanbreken van den dag met loven en danken voor God treden (Psalm 57: 9).

4. Ik zal U loven onder de volken, o HEERE! en ik zal U psalmzingen onder de natiën.

5. Want Uwe goedertierenheid is groot tot boven de hemelen (of: van den hemel af), en Uwe waarheid tot aan de bovenste wolken (Psalm 36: 6).

Het  wedergekeerd  volk  looft  den  Heere  hier  met  dezelfde  woorden  als  waarmee  David eenmaal den Naam des Heren loofde voor de verlossing uit de hand van Saul.

6.

II. Vs. 6-10. Met een vers, dat nog tot den boven aangehaalden Psalm behoort, begint de bede tot God om volvoering van de aan Zijn volk geschonkene beloften, die het een onbeperkt bezit van Palestina in zijne gehele uitgestrektheid en dus ook het vroegere gebied der tien stammen, zowel als de overwinning over de naburige volken, waarborgen. Psalm 57: 12; 60: 7-10.

6. Verhef U, o God boven de hemelen, betoon U, gelijk Gij zijt, als den boven alle hemelen hoog verheven God, en laat Uwe eer over de ganse aarde openbaar worden, dat zij op de gehele aarde erkend worde, en alles worde ter zijde gesteld, wat haar tegenstaat.

7. Opdat Uwe beminden, de kinderen Israël’s Deuteronomium 33: 3), bevrijd worden. Geef heil door Uwe rechterhand, en verhoor ons, Uw volk (Psalm 60: 7 ).

8. God heeft een woord der belofte gesproken in Zijn heiligdom, (of: in Zijne heiligheid d.i. als de Heilige, de Verhevene boven alle menselijk bedrog en boven alle veranderlijkheid); dies zal ik van vreugde opspringen; ik zal nu, in het mij toegezegde land aan deze en aan gene zijde  van  den  Jordaan  vrij  mij  bewegende  en  handelende,  Sichem delen,  en  het  dal van Sukkoth zal ik afmeten.

9. Gilead is mijne, Manasse is mijne, en Efraïm is  de  sterkte mijns hoofds, Juda is mijn wetgever. In Juda is wel de zetel van mijn koninkrijk en wetgevend gezag, maar ik voer ook de heerschappij over al de stammen van Israël.

10. Ook over de vreemde volken is mij de heerschappij gegeven. Moab is mijn waspot, de Moabieten kan ik tot de geringste diensten bezigen; op Edom zal ik mijnen schoen werpen, zij zijn mij ene voetbank mijner voeten; over Palestina (liever: Filistea, het land der Filistijnen, als mij voor altijd onderworpen) zal ik juichen 1).

1) In Psalm 60 lezen we: juich over mij, o gij Palestina. Hier: over Palestina zal ik juichen. De betekenis van beide uitdrukkingen is dezelfde, nl. dat de Filistijnen, de erfvijanden van Israël, aan het volk des Heren volkomen onderworpen zullen zijn.

11.

III. Vs. 11-14. Ten slotte wordt het vaste vertrouwen uitgesproken, dat hoe weinig uitzicht er ook nog zij, dat Israël in het volle bezit van het beloofde land en tot de opperheerschappij over  zijne  verdrukkers  en  tegenstanders  komen  zal,  deze  toekomst  met  Gods  hulp  toch werkelijkheid zal worden. (Psalm 60: 11-14).

11. En aan wie zal ik dien zegen te danken hebben? Wie zal mij voeren in ene vaste stad? Wie zal mij ongestoord bezit van mijn land geven?Wie zal mij leiden tot in Edom, zodat ik over het buitenland regeer?

12. a) Zult gij het niet zijn, o God! die ons te voren verstoten had, en die niet uittoogt, o God! met  onze  heirkrachten,  ons  niet  hielpt  in  den  strijd,  maar  ons  nog  ter  rechter  tijd  zult aannemen?

a) Psalm 60: 3.

13. Geef Gij, daar de tekenen des tijds er reeds op wijzen, dat Gij ons nu geheel en al wilt herstellen, ons hulp uit de benauwdheid, want des mensen heil is ijdelheid, daarom zien wij daar geheel van af en verlangen alleen naar Uwe hulp.

14. Ja! in God, door Zijne hulp, zullen wij kloeke daden doen, en hij zal onze wederpartijders vertreden en ons doen, gelijk hij gesproken heeft (vs. 8).

Wat wij ook doen, wat wij verkrijgen, God moet al den roem hebben. Heren! bezoek alle onze zielen met dit heil, met die gunst, die Gij; aan Uw uitverkoren volk bewijst..

PSALM 109.

VOORSPELLING  VAN  JUDAS  EN  VAN  DER  JODEN  GODDELOOSHEID  AAN CHRISTUS GEPLEEGD.

1. Een Psalm van David (Psalm 3: 1), voor den opperzangmeester (Psalm 4: 1).

De drie laatste Psalmen van het vierde boek (Psalm 104-106) verplaatsen ons in den laatsten tijd  der  Babylonische  ballingschap,  de  beide  eerste  van  het  vijfde  boek  (107  en  108) daarentegen  in  den  eersten  tijd  na  het  terugkeren  van  Israël  in  zijn  vaderland.  De chronologische  opvolging  wordt  met  Psalm  109  en  110  voor  een  ogenblik  afgebroken, voordat wij in Psalm 111 vv. het met de verdere toestanden der nieuwe kolonie te doen hebben.  Er  worden  twee  Psalmen  van  David  ingevoegd.  Dit  wordt  niet  alleen  daardoor gerechtvaardigd, dat reeds Psalm 108 niets meer is dan een samenvoeging van twee Psalmen van David, maar komt ook wegens het profetische karakter der beide ingevoegde Psalmen als een schikking voor, die onder de leiding van den Geest heeft plaats gehad en zelf weer tot profetie wordt. Wij zullen dat eerst nader kunnen verklaren, wanneer wij de beide Psalmen begrepen hebben.  Wat  nu  in de eerste plaats den voor  ons liggenden Psalm aangaat,  zo hebben, wij anders dan die verklaarders, die wij het meest volgen, in de op 2 Samuel 15: 16 den tijd van het oproer van Absalom als den tijd van zijn ontstaan aangenomen. Wij plaatsen ons daardoor aan de zijde der kerkelijke opvatting, die dezen Psalm als Psalmus Ischarioticus (Iskariot-Psalm) aanwijst en op het standpunt van den Apostel Petrus, die in Hand. 1: 20 het vloekwoord van vs. 8 in Judas, den verrader,  vervuld ziet, want Judas Iskariot heeft zijn voorbeeld in Achitofel, den Giloniet (2 Samuel 15: 31 ).

I. Vs. 1-5. Met ene korte verzuchting zich tot God wendende, begint David aanstonds de zware zonden aan te wijzen, waarmee zijne tegenstanders, onder wier vervolging hij lijdt, zich bezoedelen; hij heeft het te doen met een gezelschap van mensen, die zonder oorzaak tegen hem strijden, ja die zijne liefde met haat, en zijn goeddoen hem met kwaad vergelden,

en in hun lasteringen zijn zij zo vergiftig, dat hij tot het gebed zijne toevlucht neemt, om ze te kunnen doorstaan.

O God mijns lofs 1), die tot hiertoe mij zoveel reden gaaft, om U te roemen en te prijzen (Deuteronomium 10:  21. Jer. 17: 14)!zwijg niet  in dezen hachelijke toestand, bij hetgeen mijne vijanden tegen mij spreken (Psalm 35: 22).

1) Een zekere grond voor de verhoring en ene krachtige opwekking tot  vertrouwen is de vertegenwoordiging van alles, wat de Heere reeds aan ons gedaan heeft en het beroep daarop..

2. Want de mond des goddelozen en de mond des bedrogs zijn tegen mij opengedaan, mijne vijanden hebben mij gruwelijk belasterd, terwijl zij vriendelijke woorden tot mij spraken; Zij hebben met mij gesproken met ene valse tong.

3. En met hatelijke woorden hebben zij mij omsingeld, mij van alle zijden kwaad gedaan, ja zij hebben mij met het zwaard hunner tong (Psalm 55: 22; 57: 5) bestreden zonder oorzaak (Psalm 35: 7, 19; 69: 5).

4. Voor mijne liefde, staan zij mij tegen, weldoen vergelden zij met haat, maar ik beantwoord het kwaad niet met kwaad, hun schelden niet met schelden; ik zwijg, tegenover hen en spreek slechts met U, ik was steeds in het gebed 1), ben bij U hulp en troost zoekende (1 Petrus 2: 23).

1) Velen vullen hier met de Joodse uitleggers, Aben-Ezra en Kimchi in: "voor hen", de zin is echter: "ik doe niets dan bidden."

5. En zij hebben mij kwaad voor goed opgelegd, en haat voor mijne liefde (Psalm 35: 12; 38: 21).

Er is hier ene dubbele trek voorgedragen: vooreerst de boosheid en valsheid, met welke zij zonder elke wezenlijken grond zijn verderf zoeken, en vervolgens de snode ondank, daar zij niets dan goeds van hem ontvangen hadden, dien zij wilden ten onder brengen.  Dat  zijn zwaarwegende, heilloze zaken voor den God der waarheid en der liefde. En wanneer nu een David bij dat alles voor dezen God oprecht kan zeggen: "maar ik ben in gebed" (zo is de eigenlijke vertaling, vs. 4), hetgeen niet alleen aantoont de afwezigheid van alle eigen wraak en alle zelfverdediging, maar de diepste gelatenheid en het geborgen zijn van zijne ziel, die als met de handen in Gods schoot is gedragen, dan herkent men duidelijk den ouden meester, die zo voortreffelijk de pijlen op Gods hart weet af te drukken. Bij dit laatste kan men de vraag niet terughouden: hoe is het mogelijk, dat een in zonde ontvangen en geboren mens tegenover zulke aanvallen van boosheid, valsheid en ondankbaarheid werkelijk niets anders dan een biddend hart en een in God gerust gemoed overblijft? Was Hij dan niet slechts de enige, die dat vermocht, die ook alleen kon zeggen (Joh. 8: 46): "Wie overtuigt mij van zonde?" Wij antwoorden: Ja, dat is slechts die ene, de Davidszoon, die dat volkomen en heilig in zich heeft laten aanschouwen (Luk. 6: 11 vv. 22: 63 vv.; 23: 34) en deze is nog heden voor

Gods troon geheel gebed voor ons (Hebr. 7: 25), maar de vinger Gods vormde reeds in den persoon van David tedere trekken van het voorbeeld, dat op den toekomstigen wees..

6.

II. Vs. 6-20. Thans richt zich David tegen een onder de velen die met zulk ene boosheid en valsheid en met zo snoden ondank, als hij vroeger genoemd heeft, hem behandelen, en hij roept nu over dezen het gericht van God in zijne gehele, volle zwaarte in. Hij moge geheel en al, gelijk het Gods handelwijze is den slechte door den slechte te straffen: in de macht der goddelozen overgegeven en door den satan zelven worden aangeklaagd; hij kome uit zijn proces als een verdoemde, en worde dan, daar hij met zijne bede gene genade vindt, maar den dood des misdadigers moet sterven, vroeg verdelgd van de aarde; zijn ambt, waardoor hij tot ene verhevene plaats was geroepen, ontvange een ander, die beter is dan hij (vs. 6-8). De vloek treffe dan verder diegenen, die tot hem behoren, want hij heeft nu eenmaal den vloek willen hebben, als kon hij zonder dien niet bestaan, en in hem vindt de gehele boosheid der tegenpartijen haar toppunt (vs. 9-20).

6. Stel enen goddeloze, den vorst  der duisternis ten beheerser over hem,  die  mij aan de goddelozen heeft overgegeven, zodat zij nu over mij als rechters gezeten zijn, en de Satan, het hoofd der duivelen, sta aan zijne rechterhand als aanklager (Zach. 3: 1).

7. Als hij gericht wordt, zo ga hij schuldig veroordeeld uit, en zijn
a) gebed, waarmee hij zoeken zal het oordeel der verdoemenis te ontgaan, zij tot zonde, het worde niet aangenomen, daar het toch alleen door de wanhoop, niet door waar berouw hem is ingegeven.

a) Spreuken 15: 8; 28: 9.

8. Dat zijne dagen weinig zijn; een ander neme zijn ambt.

Het is niet slechts ene toepassing, die Petrus in Hand 1: 20 van de voor ons liggende woorden maakt, wanneer hij ze toepast op Judas den verrader des Heren, maar hij spreekt duidelijk en ondubbelzinnig uit, dat zij in den eigenlijken zin dit kind des verderfs bedoelen, en reeds te voren  bepalen,  wat  na  zijn  ondergang  met  het  ambt  moest  geschieden,  waaruit  hij  was gestoten. Het is nu met den hier uitgesproken vloek zo gelegen als Chrysostomus zegt: de ara (verwensing) is profhteia en eidei arav (ene voorzegging in den vorm van ene verwensing). Zulk ene voorspelling was daarom voor David mogelijk, omdat, gelijk Petrus uitdrukkelijk opmerkt,  niet  eigenlijk  hij,  David,  maar  door  den  mond  van  David  de  Heilige  Geest  de woorden gesproken heeft, en zij is ook in Judas, op wie zij doelt, volkomen vervuld. "Zijne overeenkomst met de overpriesters, welke hunnen satanischen geest in de wegwerping van het gebruikte werktuig bewijzen (MATTHEUS. 27: 3 vv.); zijne Judas-boete, die ondanks de erkende misdaad het hart van God niet meer kan vinden; zijn verbond met den satan, die hem eerst door glinsterende zilverlingen lokt, en daarna voor de rechtbank van het geweten zijn vreselijke   aanklager   wordt;   die   hem   tot   wanhoop   voert;   zijn   plotseling   afgesneden levensdraad en het verlies van zijn ambt, dat aan enen anderen gegeven wordt (Hand. 1: 26),

bewijzen dit op ene wonderbaar overeenkomende wijze." Opdat nu David bij de voorzegging niet maar een bloot spraakwerktuig zonder gevoel en wil zou zijn, heeft hij in zijn persoonlijk leven,  gelijk  wij  daarop  hij  2  Samuel  15:  31  gewezen  hebben,  een  voorbeeld  van  den toekomstigen verrader in den trouwelozen vriend Achitofel. Dat hij nu hier niet, gelijk op de boven  aangehaalde  plaats  bij  de  enkele  bede  blijft:  "Heere!  maak  Achitofels  raad  tot dwaasheid", maar in zulke vreselijke verwensingen uitbarst, wordt verklaard uit de diepte van het  bewustzijn,  dat  hem  bij  de  vervaardiging  van  den  Psalm  vervult,  uit  zijn  "zien  op Christus", dat-wij weten niet hoe lang na die geschiedenis-met den geest der profetie over hem komt. "Er was toen op aarde geen reiner persoon, dan die van David, den gezalfde van Jakobs God (2 Samuel 23: 1 ), den voorvader van Jezus (Christus; deze was in David, terwijl Hij door David zijnen Oud-Testamentischen weg nam en Davids geschiedenis tot ene type van zijne toekomstige vormde. Vervolging van David was alzo bekendmaking niet alleen aan David zelven, maar ook aan den Christus in hem, en omdat Christus in David is, vermengt zich met zijnen toorn over zijne tegenwoordige vijanden de toorn van Christus over Zijne toekomstige,  zodat  ook  deze Psalm,  evenals Psalm 22,  een typisch profetische is,  terwijl geschiedkundige uitspraak van het voorbeeld door de profetische uitspraak van het in hem wonend tegenbeeld boven zichzelven wordt verheven.".

Vele  uitleggers  geven  ene  andere  verklaring:  "Deze  plaats  wordt  Hand.  1:  20  op  Judas toegepast, niet als bepaalde profetie, maar ene toespraak van de hier uitgesprokene wet der vergelding op de hoofdvijanden van den Rechtvaardige zonder gelijkenis.".

Michaëlis,  Knapp,  Hitzig,  de  Wette,  willen  het  woord  "ambt",  evenals  Jes.  15:  7,  "het bespaarde", "de have" vertalen, waarvoor de laatste alleen als reden opgeeft, dat ene profetie van Judas te speciaal zou zijn! Waarmee rechtvaardigt Petrus eeuwen daarna de keuze van Matthias tot het Apostolaat in plaats van den ongelukkigen Judas? door een beroep op dit dichterlijk Psalmwoord. Toch wel niet, omdat hij meende, dat den dichter het beeld van een hem geheel onbekenden verrader voor den geest had gestaan? Neen, maar omdat deze als de verpersoonlijkte boosheid, de vloekwaardige bij uitnemendheid was, aan wien dus de volle maat moest vervuld worden van wat immer als Gods gericht aan een bitteren vijand was toegewenst,  en  in  wien  ene  vernedering  haar  toppunt  bereiken  moest,  waarvan  vroeger ambtontzetting in zeker opzicht schaduwbeeld heten mocht..

9. Dat zijne kinderen wezen worden, en zijne vrouw weduwe.

10. En dat  zijne kinderen hier en daar omzwerven, en bedelen, en de nooddruft  uit  hun verwoeste plaatsen zoeken, daar al wat hen vroeger voedde te gronde gegaan is.

11. Dat de schuldeiser aansla al wat hij heeft, en dat de vreemden zijnen arbeid, zijne zuur verworven goederen, roven.

12. Dat hij niemand hebbe, die weldadigheid over hem uitstrekke, en dat er niemand zij, die zijnen wezen genadig zijn.

13. Dat zijne nakomelingen uitgeroeid worden; hun naam worde uitgedelgd in het andere geslacht, nadat het eerste nog een tijd lang een treurig aanzijn heeft gehad.

De ongelovige Joden zijn in hunnen haat tegen den Heere Jezus zo ver gegaan; dat zij de drie letters van Zijnen (Kabbalistisch geschreven) naam wvy tot een verwenschings-akrostichon hebben misbruikt, dat is tot een zin, waarvan de beginletters van ieder woord te zamen dat woord uitmaken en waarvan de zin ene vervloeking is; dit grondt zich op de laatste woorden van vs. 13: "hun naam worde uitgedelgd in het andere geslacht," en luidt: Zijn naam en Zijne gedachtenis worde uitgedelgd. Zij zijn echter zelf degenen, die het gespuis van den "zoon der verderfenis" (Joh.  17: 12)  uitmaken en  op  wie  inderdaad ook  David’s vloek tot  op  den huidigen  dag  kleeft.  Gelijk  reeds  uiterlijk  de  naam  van  Judas  en  die  van  de  Joden overeenkomst hebben, zo behoren beide ook innerlijk bij elkaar als die "niet gewild hebben", maar den rijkdom der wereld en den wereldgeest boven de armoede van Christus gesteld hebben, en daarom aan het oordeel der verharding, om in het geld te woelen (MATTHEUS. 26: 16 ) overgegeven zijn; en nu is het merkwaardig, hoe het Joodse volk, als volk met land en stad, werkelijk "in het  andere geslacht" (elk geslacht  op dertig  jaren  gerekend) is ten ondergegaan  (namelijk  40  jaren  na  den  dood  van  Christus),  en  hoe  zijn  lot  sedert  de verstrooiing over de gehele aarde slechts een vervulling van het in vs. 10 vv. gezegde is..

14. De ongerechtigheid zijner vaderen worde gedacht bij den HEERE, en de zonde zijner moeder worde niet uitgedelgd (MATTHEUS. 23: 31 vv.).

15. Dat zij, de zonde zijner vaderen en voorvaderen, gedurig voor den HEERE zijn a), en Hij roeie hun, der nakomelingen, gedachtenis uit van de aarde (zie ten opzichte van Achitofel de op 1 Kronieken 11: 36).

a) Job 18: 17. Psalm 34: 17.

"Gedenken,  gedachtenis"  betekent  in  de  Schrift  niet,  dat  men  aan  iemand  denkt,  anders zouden Judas, Pilatus en Herodes steeds in gedachtenis zijn; maar dat men hen roemt en prijst, dat een goede naam van hen uitgaat..

De gedachtenis uitroeien betekent niet, dat iemands naam niet meer zou genoemd worden, want   de   namen   der   goddelozen   worden   vaak   veelvuldiger   genoemd,   dan   die   der godvruchtigen, maar dat hun namen niet met lof genoemd en geprezen zullen worden, dat zij niet in zegening blijven, maar tot een vervloeking zullen zijn..

16. Omdat 1) hij niet gedacht heeft weldadigheid te doen, maar heeft den ellendigen en den nooddruftigen man vervolgd, en den verslagene, den verschrikte van hart, om hem te doden (2 Samuel 15: 31 ).

1) Hij leert nu, dat hij niet zonder oorzaak zulk een harde en wrede straf over zijne vijanden afbidt,   dewijl   hun   onmenselijkheid   onverzadiglijk   was,   en   zij   niet   minder   met   een hardnekkigen als wreden haat tegen den ellendigen mens waren bezield, alsof zij een doden hond zochten. Want zelfs de wijsgeren schrijven het toe aan bedorven en slaafse zielen, dat zij

woeden tegen ellendigen, bij wie er geen kracht tot weerstand is, want strijd behoort tussen gelijken plaats te hebben. En daarom stelt de Profeet de boosheid der vijanden zo groot voor, omdat zij de ellendigen en behoeftigen vervolgen..

De ellendige en nooddruftige en de man "met  een diep gewond hart" is David en in zijn tegenbeeld Christus, die wel als Koning, maar arm in Jeruzalem introk en dien Pilatus met het:  "Zie  den  mens!"  aan  het  volk  voorstelde.  Ieder  woord  komt  hier  overeen  met  de vervulling; met het "weldadigheid te doen" de hun gegeven mogelijkheid om Jezus vrij te laten, met het: "om Hem te doden", het "kruist Hem"; want de vorm, die in den grondtekst staat (Po. in plaats van Hiph.) doelt op den geweldigen dood, aan welken de vervolgers Hem dachten op te offeren..

17. Dewijl hij den vloek heeft liefgehad, dat die hem overkome, en geen lust gehad heeft tot den zegen, zo zij die verre van hem 1).

1)  David  spreekt  hier  van  echt  Satanische  zonde,  waarvoor  geen  vergeving  is.  De liefdebewijzen der rechtvaardigen heeft hij door woord en daad met de diepste vijandschap vergolden. Daarom is zijne zonde zo onvergeeflijk.

18. En hij zij bekleed met den vloek, als met zijn kleed, en dat die, de vloek, ga tot in het binnenste van hem als het water, dat men begerig heeft ingedronken (Job 15: 16; 34: 7 15.16 34.7),en als de olie in zijne beenderen. Gelijk hij geheel door zonde doortrokken is, zo worde hij het ook door den vloek.

19. Die vloek, dien hij najaagde, als ware hij iets onmisbaars, zij hem als een kleed, waarmee hij zich bedekt, en tot een gordel, waarmee hij zich steeds omgordt, die verlate hem alzo nooit (Matth. 27: 25).

20. Dit zij het werkloon mijner tegenstanders (vs. 4) van den HEERE, en dergenen, die kwaad spreken tegen mijne ziel (vs. 2 en 3).

Dat hier en elders zulke bittere klachten en zware vloeken voorkomen, heeft men aldus te verklaren: Bij onschuldig lijden is er tweeërlei in het hart, eensdeels een gevoel, dat de lijder noodzakelijk heeft van het onrecht, dat hem wordt aangedaan en tevens ook van de aanspraak, die hij heeft op de gerechtigheid van God; aan de andere zijde het geduld of de sterkte des harten, waarmee hij de gevoeligheid overwint en zijne aanspraken op de gerechtigheid Gods geheel en al in voorbede verandert. Deze beden kunnen op eens in het binnenste van den lijder oprijzen, maar het kan niet op eens worden voorgesteld en onder dezelfde woorden worden begrepen. Daarom is het zo verdeeld, dat het ene in de lijdenspsalmen is voor ogen gesteld, en toch het andere onder het werkelijke lijden in het Lam Gods is gezien. Het eerste voegt bovendien beter in de Schriften van het Oude Testament en bij de wijze, waarop de Geest Gods toen van het lijden getuigd heeft, toen het geheim van het kruis nog niet duidelijk verklaard  was;  het  andere  daarentegen  komt  meer  overeen  met  den  aard  des  Nieuwen Testaments, toen de hoop der heerlijkheid onder het  lijden reeds meer te voorschijn was getreden, en de Geest Gods als een Geest der heerlijkheid op den lijdende rustte, en das de

onderworpenheid en het geduld ook meer volkomen kon zijn. Hierboven wordt op deze wijze ook iets tot waarschuwing geplaatst, dat men uit het zwijgen en het geduld van den lijder gene aanleiding  neme,  om zich  des  te  misdadiger  aan  hem te  bezondigen,  maar  dat  men  zou bedenken, wat te voren over Zijne vijanden gesproken en geschreven was, zo heeft het ook onze lieve Heiland aan Judas naast elkaar voorgelegd (Matth. 26: 24): "De Zoon des mensen gaat wel heen, maar wee dien mens, door welken de Zoon des mensen verraden wordt.".

Bij  die  verwensingen  heeft  men  steeds  in  het  oog  te  houden,  dat  David,  toen  hij  deze vervloekingen uitsprak, geenszins door grenzeloze, vleselijke drift  is  vervoerd geweest  en evenmin van zijne eigene zaak handelde. Overmits David veeleer sprak door den Heiligen Geest,  zo  is  zijn  vloek  ook  meer  te  beschouwen  alsof  God  dien  zelf  van  den  hemel afdonderde. Terwijl hij dus van de ene zijde Gods wrake verkondigt, onderdrukt Hij tevens bij ons alle kwade begeerte, om ons zelven te wreken, en verleent ons van den anderen kant in onze  droefheid  den  troost,  waardoor  wij  de  miskenning,  die  wij  ondervinden,  geduldig verdragen  kunnen.  En  dewijl  het  ons  nog  niet  gegeven  is  de  uitverkorenen  van  de verworpenen te onderkennen, zo moeten wij voor allen leren bidden, die ons leed doen, en het heil van het ganse mensengeslacht leren wensen, ja, ook voor de redding van den enkelen persoon in het bijzonder leren bezorgd zijn. Maar dat verhindert niet, dat wij, indien ons hart slechts rein en bedachtzaam is, ook stoutweg op Gods oordeel ons mogen beroepen, dat Hij den beslist goddeloze ombrenge..

Zij, die Christus verwerpen, verwerpen de fontein van zegen, en kiezen een vloek tot hun deel, die hun zeker in volle mate zal gegeven worden. De vloek, die op de gehele Joodse natie ligt, wordt vergeleken bij een kleed, dat den gehelen mens overdekt, en is als een gordel om de lendenen gesloten; bij water, dat door al de ingewanden is gegaan, en bij olie, die van zelf indringt  in de beenderen,  waarop  zij de pijnlijkste uitwerkingen heeft.  Indien  dit  in  deze wereld de vijanden van den Messias wacht, wat zal daarna het deel zijn van hen, die Hem op nieuw  kruisigen  (Hebr.  6:  6).  En  wat  zal het  gevolg  zijn  van  het  vonnis:  "Ga  weg,  gij vervloekte!" op de lichamen en zielen der goddelozen? Hoe zal het alle gewaarwordingen aandoen van de eersten, en alle krachten van de laatsten met pijn, angst, schrik en wanhoop! Denkt aan deze dingen, zondaars, siddert en bekeert u..

Er is geen rechtvaardiger beloonster dan de zonde, haar loon is altijd geëvenredigd aan het werk,  niemand  kan  zich  over  haar  beklagen.  Ook  een  Judas  niet,  want  de  Goddelijke rechtvaardigheid heeft het verband gelegd tussen de zonde en haar bezoldiging..

21.

III. Vs 21-31. Op den donder en de bliksemen in de vorige afdeling volgt nu ene uitstorting van tranen in ene diepe weemoedige klacht over de ellende, waarin David zich te dien tijde bevindt (22-25); gelijk bij de klacht met bidden en smeken om des Heren bijstand is begonnen (vs. 21), zo gaat zij ook spoedig weer over in bidden en smeken om een gezegend einde van den tegenwoordigen tijd van lijden (vs. 26-29), en van zulk ene uitkomst wordt de ernstige bidder nog onder zijn smeken zo zeker, dat hij reeds nu den dank gereed heeft, waarmee hij de ere des Heren in de gemeente zal roemen (vs. 30 en 31).

21. Maar gij, o HEERE Heere! maak het in tegenoverstelling van degenen, die tegen mij zijn en kwaad tegen mijne ziel spreken (vs. 20), met mij om Uws naams wil, handel met mij, gelijk Uwe zo dikwijls mij bewezene genade het beloofde; dewijl Uwe goedertierenheid goed is, de bron is van alle goed, verlos mij!

22. Want ik ben ellendig en nooddruftig (Psalm 40: 18), en mijn hart is in het binnenste van mij doorwond van wege de diepe smart en ontzettenden angst (Psalm 55: 5).

23. Ik ga heen gelijk ene schaduw, wanneer zij zich neigt1), reeds haren ondergang tegemoet gaat (Psalm 102: 12); ik word omgedreven als een sprinkhaan, welken de wind aangrijpt en onophoudelijk henendrijft (Exodus 10: 19).

1) Wanneer de dag zich neigt, wordt de schaduw al langer en langer (Virgilius: majoresque cadunt altis de montibus umbrae), totdat zij in de algemene duisternis verdwijnt. Zo verdwijnt ook het leven van dezen lijder..

Even als wanneer de zon zich neigt, uit de schaduw wordt, zo wordt ook, als het leven zich neigt, uit het sterfelijke vlees de dood.

24. Mijne knieën struikelen van vasten, dat ik in mijne diepe en langdurige ellende gedaan heb, en mijn vlees is gemagerd, zodat er geen vet aan is (Psalm 31: 11).

25. Nog ben ik juist in dit mijn lijden, dat toch maar recht medelijden had moeten opwekken, hun een smaad (Psalm 69: 11 vv.); als zij mij zien, zo schudden zij hun hoofd 1), alsof ik in die mate een door God gestrafte ware, dat men mij als enen verstotene zou moeten opgeven (Psalm 22: 8 vv. MATTHEUS. 27: 39).

1) Het is zo duidelijk mogelijk, dat dit volkomen in den Christus Gods is vervuld. Hij was bij uitnemendheid degene, over wie men het hoofd schudde. Die, toen de wateren van Gods toorn zich over hem sloten, moest uitroepen, wat in vs. 26 beschreven wordt.

26. Help mij, HEERE, mijn God! verlos mij naar Uwe goedertierenheid.

27. Opdat zij weten, dat dit, het gered worden uit mijnen wanhopigen toestand tegen aller verwachting in, Uwe hand is, dat Gij het, HEERE! gedaan hebt en daardoor met der daad mijne zijde kiest.

28.  Laat  hen  vloeken,  maar  zegen  Gij,  laat  hen  zich  opmaken,  maar  dat  zij beschaamd worden, omdat hun aanslagen toch niet gelukken, maar op het tegenovergestelde uitlopen; doch dat zich Uw knecht verblijde in den glans van Uwe genade jegens hem.

In den verhevensten zin is dit waar geworden aan Hem, die, nadat Hij een vloek geworden is, gezeten is ter rechterhand der Majesteit Gods. Hij begeert hier, dat de verborgen achtergrond van zijn lijden in het licht trede als een werk Gods, ja, als de vervulling van den eeuwigen Raad Gods, die enkel liefde en wijsheid is. Hij smeekt, dat Hij zich verblijden moge, als het

eenmaal zal blijken, dat de wateren zich weer hebben geopend en Hij tot rechtvaardigheid voor al Zijn volk is opgestaan.

29. Laat mijne tegenstanders met schande bekleed worden, en dat zij met hun beschaamdheid zich bedekken, als met enen mantel (Psalm 35: 26).

30. Ik zal den HEERE met mijnen mond zeer loven, wanneer alles zal vervuld zijn, wat ik hier heb gebeden, en in het midden van velen zal ik Hem prijzen (Psalm 22: 23).

31. Want Hij zal den nooddruftige ter rechterhand staan, om diens zaak tot de Zijne te maken (Psalm 16: 8), om hem te verlossen van degenen, die zijne ziel veroordelen.

Het  contract  tussen  dit  slot  en  vs.  6  vv.  is  onmisbaar:  de  satan  staat  als  aanklager  ter rechterhand  van den goddeloze, rechtvaardigend staat Jehova aan de rechterhand van den gepijnigde.  Die  Hem  aan  menselijke  rechters  overleverde,  wordt  veroordeeld,   en  de veroordeelde wordt door den Rechter der rechters uit den angst en het gericht weggenomen (Jes. 53: 8), om, gelijk wij in den volgenden Psalm, die met juistheid naast dezen geplaatst is, zullen horen, ter rechterhand van den hemelsen Koning te zitten..

Groot is de vreugde van den verloste op aarde, groter zal die zijn na de verrijzenis uit den dood in de hoven des hemels. Jezus onrechtvaardig in den dood gestort en nu weer herrezen, is een voortdurend Advocaat en Middelaar voor Zijn volk, altijd gereed om ter hunner hulp te verschijnen tegen ene boze wereld en den groten aanklager..

PSALM 110.

VOORSPELLING VAN CHRISTUS, ONZEN KONING, PROFEET EN HOGEPRIESTER.

1. Een Psalm (Psalm 3: 1), van David (vgl. 2 Samuel 23: 7 ).

Op  den nauwen samenhang van dezen met den voorgaanden Psalm, werd reeds in de op Psalm 109: 31 gewezen-Psalm 109 bevat gelijk de kerkvaders zich uitdrukken, het lijden van Christus, Psalm 110 den staat  der heerlijkheid na het  lijden. Terwijl wij daar  slechts een typisch-profetischen Psalm voor ons hebben (Psalm 109: 8 ), vinden wij hier, even als in Psalm  2  een  profetisch-Messiaanse,  waarin  David  niet  slechts  in  zo  verre  van  Christus spreekt, als de Geest Gods hem bestuurd heeft aan den gezalfde des Heren in typischen vorm te  profeteren,  maar  hij  spreekt  van  Hem  onmiddellijk,  terwijl  hij  zich  profetisch  den toekomstigen Messias vertegenwoordigt,  ja zo  levendig  en duidelijk  staat  deze hem voor zijnen geest, dat zijne rede over Hem (vs. 1) spoedig in ene aanspraak aan Hem overgaat, (vs. 2-6),   totdat   hij   ten   laatste   weer   over   Hem   voorzegt   (vs.   7).   Uit   deze   dubbele vooronderstelling, vooreerst, dat onze Psalm werkelijk David tot vervaardiger heeft, gelijk het opschrift  zegt,  en vervolgens,  dat  hij een direct  Messiaanse  Psalm is,  gelijk  wij zo  even ontwikkeld hebben, berust de samenspreking van den Heere Christus met de Farizeeën in MATTHEUS. 22: 41 vv.; en ook de latere Joodse synagoge heeft zich nooit geheel en al aan

deze erkentenis kunnen onttrekken, ondanks de "klem", waarin onze Psalm haar tegenover de Christelijke kerk bracht.

I. Vs. 1 en 2. Het is tegen het einde van David’s levensdagen; zijne zon is op het punt van onder te gaan, en de glans zijner persoonlijkheid is reeds in de ogen zijner omgeving zozeer verbleekt,  dat  hij  zijne  eigene  onmacht  levendig  gevoelt.  Tevens  erkent  hij,  dat  zijn onmiddellijke opvolger nog niet die zoon zijns lichaams is, op wie de belofte in 2 Samuel 7: 12 vv. eigenlijk doelde, hoewel hem ook met betrekking tot Salomo de overtuiging ten deel werd, dat Gods raad en wil tegen alle list en boosheid der wederpartijders de boven hand zou behouden (lees hier 1 Koningen 1: 1-40). Nu verneemt David in den geest ene Godsspraak, die den toekomstigen Messias tot het deelgenootschap van Goddelijke macht en heerlijkheid roept; hij noemt dezen toekomstige ook zijnen Heer en ziet, hoe Hij van Zion uit de gehele wereld aan Zich zal onderwerpen en alle vijanden aan Zijne voeten zal leggen.

De HEERE, Jehova, heeft tot mijnen Heere 1), Adonai, tot Hem, die hoewel mijn Zoon toch tevens mijn Heere is (MATTHEUS. 22: 41 vv.; Mark. 12: 35 vv.; Luk. 20: 41 vv.), gesproken in de Godsspraak, die ik zo even in den toestand van profetische verrukking uit Zijnen mond vernomen  heb  2):  Zit,  daar  Ik  U  tot  deelgenootschap  aan  Mijne  goddelijke  heerschappij geroepen heb, en den koninklijken scepter over de gehele wereld, in Uwe handen gelegd heb (Psalm 2: 2 vv. 6 vv.)aan Mijne rechterhand 3), en aanvaard thans Uwe regering, totdat Ik door deze Uwe regering vol Goddelijke almacht (MATTHEUS. 28: 18)Uwe vijanden, die van U of nog niets weten of niets van U willen weten, als volkomen overwonnen (1 Koningen 5: 3),  gezet  zal  hebben  tot  ene  voetbank  Uwer  voeten  4),  waar  dan  Uwe  vooreerst  nog verborgene heerlijkheid ook voor de gehele wereld zal openbaar worden (Hand. 2: 34 vv. 1 Kor. 15: 25. Hebr. 1: 13; 10: 13. Kol. 3: 1 vv.).

1)  Dat  hij  alzo  spreekt:  "de  Heere  heeft  tot  mijnen  Heere  gesproken"  is  volgens  de Hebreeuwse taal en voor ons niet zo duidelijk gesproken, want het zijn twee verschillende woorden, die wij beiden doorn "Heere" moeten overzetten. Daarom zijn ze door den druk onderscheiden, daar in onze Bijbels het ene Jehova, met grote letters het andere met kleine gedrukt  is.  Het  eerste  "Heere,  is  de  naam,  waarmee  alleen  de  goddelijke  Majesteit  mag genoemd worden en die aan geen schepsel gegeven wordt; de andere is het woord, waarmee wij in onze taal in ‘t  algemeen enen heer noemen als enen huisheer, of gelijk een dienaar zijnen meester noemt. Daarom spreekt hij van tweeërlei heren; de eerste, die daar spreekt, moet de waarachtige God zijn, de andere, tot wie gesproken wordt, moet een waar mens zijn, hoewel Hij ook waarachtig God is, gelijk wij zullen horen..

2) Ik, zegt de Profeet, hoorde in den Geest God, den hemelsen Vader, spreken met Zijnen lieven Zoon, en omdat het een heerlijk koninklijk gesprek was, waarvan ik gaarne wilde, dat het voor de gehele wereld zou bekend worden, daarom wil ik het in dezen Psalm te boek stellen..

Het is toch ene wonderbare verlichting dat de heilige Profeet, David, zo treffend spreekt van de zaken, die zo lang daarna moesten geschieden, en die wij thans geloven als geschied, en waarvan toch niemand onzer op zulk ene wijze zou kunnen spreken. Hij doet het bijna zelfs

den Apostelen voor, daar hij het zo krachtig en met zo duidelijke woorden, en toch alles bij elkaar zo treffend kort uitdrukt, dat het niet iets menselijks, noch van enen geringen geest is. Zulk een hoog, onbegrijpelijk en ondoorgrondelijk geheim der goddelijke Majesteit, als in het Evangelie zou geopenbaard worden, met voorden uit te drukken, veel minder om zo kort en krachtig te zeggen, in ‘t bijzonder zo lang voordat het geschieden zou, en toen daarvan nog geen begin, geen wonder werk, gene openbare prediking gezien of gehoord was. Hij staat bovendien zo vast in het geloof, hoewel hij het niet ziet, of met zijn verstand begrijpt, en het is hem zo zeker, dat hij daarvan spreekt, als zag hij het voor zijne ogen reeds vervuld en geschied..

Psalm honderd en tien. -Wie sloeg hem immer op, zonder dat het was, alsof de Geest der profetie hem op Serafijnen wieken omzweefde? Reeds die onnavolgbare aanhef: "de Heere heeft gesproken tot mijnen Heere," dwingt als met onweerstaanbare kracht om te luisteren, en nauwelijks leent men aan den opgetogen zanger het oor, of men verneemt ene beschrijving van vorstelijke Majesteit, die de ogen schemeren doet..

3) Hebr. Sjeb-limini. Dit Sjeb-limini is oneindig rijk in troost voor de gemeente des Heren door alle tijden, en wie slechts dit ene woord in het hart kan vatten, die is allen angst en vrees ontworsteld, dien is het eveneens of er vele of weinige vijanden zijn, die ziet met een vrolijk lachen hun woeden en hun vergeefse inspanningen aan. Het woord is des te troostrijker, daar Christus niet alleen zelf ter rechterhand Gods zit, maar ook de Zijnen mede daarheen verheft reeds in dezen tijd en nog heerlijker in de eeuwigheid. (Openbaring 3: 21; 2 Tim. 2: 12)..

Welk een volmaakt woord voor de hemelvaart van Christus als Hogepriester. Als Zoon van God is Hij in de Godheid; als Godmens kan Hij naast den Vader op diens troon zich plaatsen. De  uitnodiging  om  neer  te  zitten  onderstelt,  dat  Hij  te  voren  stond.  De  dienstdoende hogepriester staat, en zulk een Hogepriester was Christus, alvorens Hij gezeten was aan de rechterhand  des  Vaders.  Daarom  moeten  wij  bij  elke  beschouwing  des  lijdens  en  der heerlijkheid van Christus ons herinneren, dat aan Christus daarom alle dingen onderworpen zijn, omdat Hij Zich aan alle dingen onderworpen heeft. En zo moeten ook wij ons aan alle dingen, die God over ons brengt, aan alle Gods wegen, beschikkingen en leidingen, met een woord  aan  alles,  uitgenomen  de  zonde,  onderwerpen,  dan  zullen  ook  wij  eenmaal  met Christus over alle dingen heersen; want wie God dient, regeert, en wel in die mate als hij God dient, regeert Hij met Hem; ja God te dienen als priester is te regeren als koning, en wie zeggen kan: "Uw wil geschiede!" die kan ook zeggen: "Uw koninkrijk kome!" Het zitten van den hogepriester geeft dus te kennen, dat Hij Zijn werk volbracht heeft, en de bijvoeging: Zit aan  Mijne  rechterhand,  totdat  Ik  Uwe vijanden zal gezet  hebben tot  ene voetbank  uwer voeten, stelt den Hogepriester tot Koning, en geeft aan Zijn volbracht hogepriesterlijk werk ene onveranderlijke vastheid. Door Christus te doen neerzitten aan Zijne rechterhand, zegt God, dat hier iets gedaan is, dat niet te ontdoen, en ook niet andermaal te doen is..

De rechterhand is ook bij aardse vorsten een voorbeeld hunner macht, en zo het iemand wordt toegestaan ter rechterhand te zitten, dan wordt hem daarmee vergund gezag en heerschappij te delen. Alzo wordt Christus hierdoor tot deelgenoot, tot stadhouder van Jehova verheven, en daarmee wordt bovenmenselijke, wordt Goddelijke heerlijkheid Hem toegekend. Het zitten,

zowel als het werk door Hem volbracht, verkondigt luide Zijne goddelijke Majesteit. Hij zit niet ledig, maar is gedurig werkzaam voor Zijn volk, om gaven te verwerven en mede te delen,  opdat  zelfs de weerspannigen tot  den Vader  worden gebracht  en gebracht  zijnde, geheiligd en gelouterd, ja onberispelijk bewaard worden tot den dag Zijner toekomst. Op dien Heere, die ter rechterhand Gods zit, heeft David het heil zijner ziel, de toekomst van zijn geslacht en de hope zijns volks gevestigd, en Hij is en blijft in dagen van groten strijd en zware beproeving en hevige aanranding, de Heere ook van de zwaksten onder de Zijnen, die op den door het kruis en de kroon ter rechterhand Gods Verhoogde het anker zijner hope heeft gegrond.  Het  Sjeb-Limini  is  echter  voor  alsnog  meer  ene  zaak  van  het  geloof.  De heerschappij, door den Heere uitgeoefend, wordt nauwelijks bespeurd, opdat de gelovige niet bij het zien, maar wel bij het geloven worde bepaald, en de wereld, als rechtvaardige straf voor  haar  ongeloof,  tegen  Hem  aandruische  tot  eigen  verderf.  Vooralsnog  is  ook  de verhoogde Heere grotelijks de steen, dien de bouwlieden verwerpen..

4) Hier bevestigt de Profeet, dat ofschoon de vijanden van alle kanten te hoop lopen, Hij echter over alle beletselen de overhand zal houden. Ondertussen voorspelt hij, dat het rijk van Christus niet langs effen baan zal lopen, totdat Hij vele en verschillende vijanden zal hebben onderworpen. Derhalve, ofschoon de gehele wereld alles beweegt, om den troon van Christus omver te stoten, zo zegt David toch, dat hij op zijn voetstuk zal blijven staan, en dat, wie er ook tegen opstaan, zij eindelijk moeten bukken. Laten we het er derhalve voor houden, dat, ofschoon ontelbare vijanden tegen den Zone Gods samenspannen en Zijn rijk beproeven te vernietigen, niets echter hen zal gelukken, dewijl zij niets vermogen tegen het onveranderlijk Bestek Gods, ja, dat Zij eerder door de onmetelijke kracht Gods onder de voeten van Christus zullen worden onderworpen..

Het woordje totdat moet niet onbepaald worden opgenomen, maar besluit in zich een zekere bepaling van het huishoudelijk Koninkrijk, hetwelk de Christus van den Vader gehad heeft tot vervulling van onze zaligheid.

De  vijanden  moeten  onder  Zijne  voeten  komen  te  liggen.  Zijne  voeten  op  den  nek  der overwonnenen treden (Jozua 10: 24), zodat de overwonnen tegenstand als het ware tot den duisteren grond wordt, op welken zich de glorie zijner zegerijke heerschappij verheft; want de geschiedenis van deze eeuw eindigt met den triomf van het goede over het kwade, niet met de vernietiging van het kwaad, maar met de onderwerping daarvan. Daartoe komt het, dewijl de onbeperkte almacht zich voor en door den verhoogden Christus werkzaam betoont..

Uwe vijanden. Welke zijn die? De machten der hel en de kinderen der ongehoorzaamheid, de goddelozen en ongelovigen, in wie deze machten hun werking hebben. En deze vijanden van Christus moeten ook onze vijanden zijn. Wij moeten niet met hen heulen, maar eerlijk tegen hen  strijden,  zo  wij  ons  op  den  groten  dag  van  ‘s  Heren  heirkracht  niet  bij  hen,  maar tegenover hen willen geplaatst zien..

Omdat Christus ter rechterhand Gods des Vaders zit, wordt de Kerk wonderbaar bewaard onder het kruis en het lijden tegenover duivel en wereld, maar er blijven altijd vijanden tot aan den jongsten dag.

Zo  lang  de  wereld  staat  bevindt  zich  de  gemeente  in  strijd  met  vele  vijanden,  maar  de overwinning is haar verzekerd door het woord uit Gods mond, door den Koning aan Gods rechterhand, door den strijd in Gods naam..

2. De HEERE, die U zo in Uw koninkrijk heeft geplaatst, zal den scepter Uwer sterkte, den staf, waardoor Gij met krachtige hand (Psalm 2: 9) de weerspannigen zult tuchtigen, zenden uit Zion, den zetel van het koningshuis, dat in U zijn hoofdpunt heeft, opdat Hij van daar uit over de gehele aarde ga, en overal ter aarde werpe wat zich niet aan U wil onderwerpen. Hij zal dien zenden, zeggende: Heers, overeenkomstig de waardigheid, die u verleend (vs. 1), en door de macht, die u gegeven is (vs. 2), in het midden Uwer vijanden, hen niet zozeer van buiten aangrijpende, maar integendeel uit hun midden naar alle zijden Uw recht handhavende (Zach. 9: 10).

Dit vers is, gelijk een oud uitlegger zegt, ene lieflijke gratulatie, waarmee de profeet zich, verheugd  van  geest,  tot  den  Heere  wendt,  ene  uitdrukking  van  vast  vertrouwen  op  de overwinning, waarbij opmerkelijk is, dat hier niet, gelijk in Psalm 60: 8 vv. geschiedt, voor den van Zion uitgestrekten scepter bepaalde grenzen worden aangegeven, maar der wereld einden ten doel zijn. Ook het heersen in het midden Zijner vijanden (vgl. Psalm 23: 5) is ene getuigenis van Zijne hoogheerlijke, van de zege verzekerde Majesteit, en houdt ene volheid van troost in voor Zijne Kerk, die op aarde ene roos onder de doornen is, en wier levende leden schapen in ‘t midden der wolven zijn..

Het is de tegenwoordige toestand der kerk. De vijanden liggen nog niet onder voeten des Heren. Er is nog gene scheiding tussen degenen, die des Heren en die des Heren niet zijn. Nog thans in het midden Zijner vijanden heerst Christus. Zion is Zijne kerk Zijne gemeente; van daar uit oefent Hij macht en heerschappij en is het niet altijd zichtbaar, het is daarom niet minder wezenlijk. Het  is thans nog de tijd van: "het  koninkrijk is binnen in u."  Christus regeert door den Heiligen Geest over de harten. Hoeveel vijanden zijn er echter nog in de wereld en hoe geweldig woeden zij tegen Hem. Doch als de koning in het leger verschijnt, dan ontstaat er plotseling ene diepe stilte en al de zwaarden worden ter aarde gebogen. Zo zal het ook zijn, als Koning Jezus komt..

3.

II. Vs. 3  en  4.  Heeft  David tot  hiertoe beschreven beide, den persoon en de macht  des Konings, dien hij in den Geest aanschouwt en waar en hoe Hij zal regeren, zo zegt hij nu, wat deze voor lieden en volk zal hebben, en hoe zij zich jegens Hem zullen gedragen; want daar hij te voren alleen van vijanden gesproken, en aangetoond heeft, dat deze Koning, overal, waar Hij met Zijn scepter komt, vijanden zal hebben, zo zou men verwonderd kunnen vragen, van waar Hij dan toch Zijne onderdanen zou nemen. Dit nu is het wat de profeet zegt: Hoewel Uw eigen volk van U afvalt en de gehele wereld zich tegen Uw rijk zal verzetten, toch zult Gij een volk hebben, dat U gaarne zal aannemen en verheugd zal zijn Uw volk te mogen wezen. Hij maakt daarop dit volk van den koning geheel en al tot priesters, die altijd voor God  staan,  en  Hem  enkel  heilige  offers  brengen.  Hij  schildert  in  ene  gelijkenis,  hoe wonderbaar het met de geboorte van de kinderen van Zijn rijk gaat. Vervolgens doet hij ook

een greep in het priesterlijk ambt, en zegt, deze Zijn beloofde Zoon, Christus, zal niet alleen Koning zijn, gelijk Hem naar Gods beschikking toekomt, maar tevens ook priester, hoewel hij niet  uit  den  priesterstam Aäron,  maar  uit  Juda  zou  geboren  worden.  Hij zwijgt  van  dat priesterschap in het Oude Testament, van Aäron en zijn geslacht stil, en noemt een nieuw, dat in dien tijd in het geheel niet genoemd werd, of bekend was, namelijk zulk een, dat naar de ordening van Melchizedek was. Over dit priesterschap is veel te zeggen. Deze tekst is ook in den Brief aan de Hebreeën zeer  schoon en kostelijk  verklaard,  zodat  wij daar  de  rechte verklaring van dezen Psalm vinden. (Naar LUTHER).

3. Uw volk, de gemeente van hen, die tot U bekeerd zijn, de ware Christenheid, zal zeer gewillig zijn, geeft zich door den drang des Geestes aanstonds gewillig aan U over met al wat het heeft en is (Richteren 5: 2, 9), op den dag Uwer heirkracht, wanneer Gij Uwe legermacht ten heiligen strijd verzamelt, in heilig sieraad 1), want het is een priesterlijk volk, dat een godsdienstig versiersel draagt (2 Kronieken 20: 21. 2 Kor. 10: 4. Openb. 19: 14); zij die door het geloof in Uwen naam Gods kinderen zijn geworden, zijn ook met velerlei voortreffelijke gaven des Heiligen Geestes toegerust tot volbrenging van den redelijken godsdienst (Rom. 12: 1); uit de baarmoeder des dageraads zal U de dauw Uwer jeugd zijn2).

1) Gewillig, ziet daar de vrijheid van het Evangelie. Hier is gene wet, geen dwang, maar de wet der vrijheid, de drang der liefde. Christus heeft een zeer gewillig volk. Zij willen alles voor  Hem doen.  Vroeger  waren het  onwilligen en wederhorigen,  maar  Christus heeft  ze gewillig gemaakt. Waardoor? Door hun te laten zien en gevoelen, hoe lief Hij hen had toen Hij Zich voor hen aan het kruis ten offer gaf. Wie dat te zien krijgt en daarvan een gevoel ontvangt, die buigt terstond de knieën voor Jezus en aanbidt Hem, en blijft Hem aanbidden in eeuwigheid, want daarin wordt de Vader verheerlijkt. Dit is bij allen, die bekeerd zijn, tot de volkomenste overtuiging geworden. Nu zijn zij gewillig; niet altijd naar het vrees, want de strijd houdt niet op, zolang wij in dit lichaam zijn, maar naar den Geest. Zij doen Zijn woord? Wanneer? Ten allen tijde in stilte, maar op het open veld alleen op den dag Zijner heirkracht. Neen, zij paraderen niet  met  hun strijdkrachten, ook houden zij er gene spiegelgevechten mede, om te laten zien wat zij kunnen; daar volgen zij in de volle wapenrusting Gods met den helm der zaligheid op het hoofd, en eenmaal zittende, zo als het in de Apocalypse wordt voorgesteld, op witte paarden, de zinnebeelden der overwinning, bekleed met lange, witte klederen, wit gemaakt in het bloed des Lams. In hunnen triomftocht in het eeuwig Koninkrijk des  Heeren. En hoe velen zijn zij? Duizendmaal tien duizenden, ene schaar, die niemand tellen kan; want bij de smalte van den weg en de engte van de poort, die ten eeuwigen leven leidt, moet tegelijk worden vastgehouden de veelheid der duizenden, die er door den rijkdom der genade Gods doorgaan. Dit optrekken geschiedt langzaam van wege de menigte, maar het geschiedt..

De Koning van het Godsrijk voert den strijd wel met goddelijke krachten en in de zekerheid der overwinning volgens Goddelijke belofte, toch niet zonder den ernst, de gevaren en de offers van enen werkelijken krijg, en gelijk Hij Zichzelven daarin volgens Gods wil begeeft, zo roept Hij ook gelijk een krijgsoverste Zijne onderdanen tot dezen strijd op. Zij moeten met Hem en voor Hem strijden, gelijk Hij met hen en voor hen strijdt..

De man naar Gods harte spreekt hier van de toebrenging van de gemeente van Christus Jezus. En daarom vergelijkt hij de kinderen Gods met den dauw van den dageraad, dewijl zij op bijzondere wijze verwekt  worden en al hun heerlijkheid  ontlenen aan de  heerlijkheid  van Christus. Als de zon niet schijnt, welk een heerlijkheid vindt ge dan in een dauwdruppel maar als de zon ze beschijnt, schitteren zij als diamanten. Zo ook buiten Christus bezit de gelovige geen heerlijkheid. Alleen schittert hij, als hij bestraald wordt door het licht van de Zonne der gerechtigheid.

2) Er zijn verschillende vertalingen van dit tweede gedeelte.

Lutherse  vertaling: "Uwe kinderen worden u geboren, gelijk de dauw uit  den dageraad." Luther  zegt:  Wat  is  dat?  "Kinderen  geboren  worden  uit  den  dageraad?"  Dit  moet  ene wonderlijke geboorte en zeldzame moeder en kinderen zijn. Wie heeft ook gehoord, dat uit den dageraad kinderen worden, en hoe is dit te rijmen met het Christendom? en wie heeft toch dezen profeet zo iets gezegd? Ja, wie zou het hebben kunnen verstaan, wanneer het niet door het Evangelie ware geopenbaard, zo het zelfs ook, nu het vervuld is, slechts van weinigen wordt verstaan. Hij heeft dit echter tot ene gelijkenis gesteld, om deze geestelijke zaken zeer lieflijk af te beelden en te schilderen, namelijk, dat het met de geboorte van de kinderen van dit rijk, d.i. der Christenen, gaat, even als met den lieven dauw, die in de lente dagelijks des morgens vroeg nedervalt en toch kan niemand zeggen, hoe die gemaakt wordt, of van waar die komt; nog ligt hij elken morgen op het gras, en die tijd van den dauw onder den dageraad is de allerliefelijkste. Deze gelijkenis heeft  ook de profeet  Micha (5:  6)  van  het  rijk van Christus gebezigd: En Jakobs overblijfsel zal zijn in het  midden van vele volken, als een dauw  van  den  Heere,  als  droppelen  op  het  kruid,  dat  naar  genen  man  wacht,  noch mensenkinderen verbeidt," d.i. de Apostelen en de Christenen, die uit het Joodse volk zijn, zullen onder de heidenen komen, en daarvan een volk voor Christus verzamelen, niet met het zwaard of met lichamelijke macht of kracht, maar door goddelijke kracht, in het predikambt des Evangelies  betoond, even als de dauw zonder enig menselijk toedoen van den hemel komt, en de aarde bevochtigt en vruchtbaar maakt.

V.d. Palm vertaalt: "als uit den schoot des dageraads is de dauw Uwer helden," d.i. talrijk en schitterend als de morgendauw op het veld.

Dächsel wil het laatste gedeelte van den vorigen zin bij dezen laatsten nemen en vertalen: "in het heilig sieraad uit den moederschoot van den dageraad de dauw Uwer jonge manschap," en verklaart: "Zo  fris en krachtig, zo  onmetelijk in getal en wonderbaar uit  het  hemels licht geboren, staat  ene  jeugdige menigte van strijders op eens voor Uwe ogen, gelijk op den morgen de dauw op het veld ligt, van welken niemand zag van waar die kwam, en niemand berekend heeft, hoe vele droppels er zijn, in wiens paarlen echter de dageraad zich spiegelt en welker  frisheid  leven  en  verkwikking  geeft."  Ook  Moll  (Lange’s  Bibelwerk)  heeft  deze overzetting. De Wette vertaalt die eerste woorden niet: "in heilig sieraad" maar: op het heilig gebergte," waartoe ene kleine verandering in den tekst moet worden aangenomen (yrdh in plaats van yrrh). Wij houden ons het liefst aan onze Staten-Overzetting, hoewel wij gaarne met Dächsel zeggen: "in dit vers hebben wij een prachtig maar moeilijk te verklaren beeld voor ons, dat de een zo, de ander anders heeft zoeken te verklaren, zonder dat men zou

kunnen  zeggen:  dat  is  de  alleen  ware  betekenis.  Gods  woord  is  een  schoon  geslepen edelgesteente gelijk, dat zijne stralen naar verschillende zijden heenwerpt." Nog voegen wij hierbij het woord van onzen da Costa: "Een echt Oosters beeld voor het aanbreken van den dag der verlossing. De dageraad wordt voorgesteld als den dag te baren, en met den dag den dauw, die den dageraad vergezelt. Zo is het in de natuur: eerst begint het te schemeren, de dageraad  is daar; de zon rijst op, een nieuwe dag is geboren, doch ook op aarde is iets geboren, dat nu bij het licht eerst gezien wordt, de dauw. Een vruchtbaarmakende adem is over de aarde gegaan, en heeft zich verdikt tot een zwevenden damp, tot een golvenden nevel. De zon gaat op en de nevel lost zich op, maar zijne waterdelen hangen te tintelen en te schitteren aan het gras, aan de kruiden, aan de bloemen. Welk een heerlijk prachtig gezicht! Wie telt het zand der zee, wie de sterren des hemels? En toch zei God tot Abraham: zo zal uw zaad zijn. En horen wij nu in de Openbaring van Johannes van ene schare van gezaligden, die niemand tellen kan, dan hebben wij dat gezegende zaad van Abraham, en dan hebben wij den dauw, dien de dageraad der nieuwe schepping van Christus heeft gebaard, voor onze ogen. David neemt uit de menigvuldigheid der dauwdroppels het beeld van een leger, dat plotseling verschijnt en schitterend is uitgerust. En inderdaad, wie telt ook de droppelen van den dauw bij den dageraad? Altijd meer brengt de baarmoeder van den dag voort. En zij komen niet voor de zon komt; zo lang het donker is ziet gij niets, maar nauwelijks is het licht der zon daar of de aarde is bedekt met dauw-de dauw uwer jeugd. Het is zoveel als het uitnemendste uwer jeugd. Het ziet op de volle kracht en vruchtbaarheid van Gods volk door den Heiligen Geest, ja, de dauw en de jeugd duiden de versheid, frisheid en nieuwheid aan der wedergeboorte."

4. Een priesterlijk volk moet het zijn, dat Hij ten strijde voert, want Gij zijt zelf een priester hoewel tevens de Leeuw uit den stam van Juda, de wortel Davids (Openb. 5: 5), niet een Priester  naar  de  ordening  van  Aäron,  maar  daarom  niet  minder  door  Gods  aanstelling, integendeel door ene veel plechtigere en meer nadrukkelijke dan die, welke onder Mozes voor Aäron en zijn geslacht het priesterschap bestemde (Exodus 28: 1 vv.).De HEERE heeft in het tweede gedeelte der Godsspraak, die ik uit Zijnen mond vernomen heb, gezworen en hetgeen Hij met ede bekrachtigd heeft zal Hem niet berouwen, zodat Hij ooit ene syllabe daarvan zou terugnemen: Gij zijt Priester in eeuwigheid, naar de ordening van Melchizédek (Genesis 14: 18 vv.), die vroeger te Zion in zich het koningschap en het priesterschap met elkaar verbond (Hebr. 5: 6; 6: 20; 7: 17).

Had David eerst meer den feesttocht voor ogen, die uit het Gihondal zich naar den Zion bewoog, thans treedt de geschiedenis van den vroegeren tijd voor zijne ziel, hoe van Zion of Salem eens Melchizédek trok naar het koningsdal en de Heilige Geest verklaart hem dit als een voorbeeld van zijnen groten Zoon, die later op zijn troon zal zitten. Hoe smartelijker het hem aan het einde van zijne eigene, ten einde snellende regering moest zijn, dat hij door zijne schuld Gods gericht over zijn volk had gebracht (2 Samuel 24: 17), het niet met God had kunnen verzoenen en hoe meer het woord Gods in 2: 14 vv. ondubbelzinnig gaf te verstaan, dat het ook alzo gaan zou met zijne onmiddellijke opvolgers, ja, dat het misverstand nog verder zou voortvreten, des te meer moest hij ook erkennen, dat slechts een koning, die tevens hogepriester was en niet een gewoon Levietisch, maar een op geheel andere wijze geroepen en geheel anders begaafd hogepriester, het was die het volk waarlijk tot zegen kon zijn en het tot zijn doel kon brengen. Dat beeld uit den ouden tijd en deze erkentenis welke in hem tot

een verlangen voor de toekomst wordt, zijn bij David de aanknopingspunten in zijn hart, dat de Heere bij de eerste openbaring in vs. 1 hier nog ene tweede toevoegt. "Tot hiertoe heeft de profeet  krachtig  voorzegd,  beide,  van  het  koninkrijk  van  Christus,  Zijnen  Zoon,  die waarachtig Heer en God is, en van Zijn volk; nu gaat hij voort; het is hem niet genoeg, dat hij Hem tot Koning en Heer gemaakt heeft over alles, maar maakt Hem ook tot priester en paus (vergeeft, dat ik dit woord voor Zijnen persoon bezig). Want daar wij boven gehoord hebben dat  deze Koning een nieuw volk moet  hebben,  zo  moet  hij ook voor zulk een volk een priesterambt  hebben,  opdat  Hij ze  in  het  geweten  en  tot  God  regere,  nademaal het  een koninkrijk en Gods volk is; er moet ook een priesterschap en godsdienst zijn, om den mensen Gods wil en woord te openbaren en tussen God en hen Middelaar te zijn; hij geeft daarom aan Christus alleen beide ambten, dat hij de eeuwige Koning en ook de eeuwige Hogepriester zij..

Melchizédek is een persoon, die eenmaal en op eens in de heilige geschiedenis optreedt, van wiens afkomst geboorte en sterven wij niets afweten. Hiermede moest hij in de geschiedenis Christus zolang vertegenwoordigen totdat hijzelf in Christus werd opgenomen. Melchizédek was koning en hogepriester tegelijk. Naar de wet mocht niemand dit zijn; omdat Uzzia het wilde zijn, werd hij vijftig jaren lang tot aan zijn dood een melaatse. Doch dit verbodene voor allen was juist de hoogste belofte voor Christus; trouwens een volk van zondaren behoeft volstrekt een koning die tevens Hogepriester is..

Gij  zijt  priester,  niet  als  Aäron  van  ééne  enige  natie,  maar  van  alle  volken,  gelijk Melchizédek, die Abraham zegende in den naam van God, den Allerhoogste, die hemel en aarde bezit (Genesis 14; 18)..

Wij  weten  alleen  van  Melchizédek,  dat  hij  was  koning,  priester  en  profeet.  In  deze hoedanigheden werd hij aan Abraham openbaar als een type van dien Zoon, die uit hem zou voortkomen en zou zijn eeuwig Koning en Priester, die geen begin van dagen, noch einde des levens had, zijnde de eerste en de laatste.

Het  Priesterschap van Aäron was bestemd om te verdwijnen,  maar  het  Priesterschap van Christus is een eeuwigdurend priesterschap, niet betrekking hebben op een enkel volk, maar op  een  volk  uit  alle  natiën,  tongen  en  volken,  niet  een  Priesterschap,  behorende  bij een nationaal   verbond,   gelijk   God   met   Israël   had   opgericht,   maar   uit   kracht   van   het genade-verbond met geheel de Kerk uit alle volken opgericht.

5.

III. Vs. 5-7. De heilige profeet heeft tot hiertoe heerlijk gezongen, beide van het koninkrijk en het eeuwige priesterschap van Christus tot troost van alle ellendige, arme zondaars en van alle bedroefde  harten,  en  dezen  dierbaren  man  zo  afgebeeld,  dat  men  het  niet  lieflijker  en aantrekkelijker maken kon. Nu zegt hij ook, hoe zich de wereld ten opzichte van zulk enen Koning en Priester gedragen zal, hoe zij Hem zal danken, namelijk, dat zich de macht op aarde spookachtig tegenover Hem zal stellen en zal ondernemen Zijn rijk te verdelgen; dat daarentegen God zelf Zijne macht zal moeten zetten, om dezen Priester te verdedigen en ons, die in Hem geloven.  Zijne vijanden,  zij mogen heten zo  als zij willen,  zo  listig,  wijs en

machtig zijn als zij kunnen, Hij zal hen wel te eniger tijd vinden, hen verpletteren en uitroeien en in den afgrond der hel stoten en eeuwig verdoemen. God helpe ons, dat wij bij dezen Heere blijven, dankbaar voor Hem bevonden worden, en Hem dezen Psalm met waar geloof en met vreugde toezingen..

5. De HEERE is aan uwe rechterhand, dezelfde die U aan Zijne rechterhand heeft doen zitten (vs. 1), en nu U in Uwe verhoging als de Almachtige Helper ter zijde staat, gelijk Hij in den stand Uwer vernedering Uwe hulp geweest is (Psalm 109: 31); Hij zal koningen verslaan, die zich tegen U verzetten, al waren zij ook nog zo  machtig op aarde en nog zo wederkerig verbonden tot  gezamenlijken tegenstand (Psalm 2: 1 vv.). Hij moge een tijdlang met  die wrake wachten, zij zal geducht zijn ten dage Zijns toorns 1) (Psalm 2: 5, 12 2.5,12).

1)  Hier  verheerlijkt  David  de  te  vrezen  macht  van  Christus,  om  de  vijanden  te  kunnen verslaan. En op deze wijze verzekert hij, dat hoe Hij ook omringd wordt door een woeste hoop van vijanden, de goddeloze pogingen voor Hem niet een beletsel zouden zijn, dat God den koning, dien Hij verordend had, zou verdedigen. Op te merken is echter de bijvoeging, ten dage des toorns,  waardoor  wij herinnerd  worden,  dat  wij geduldig het  kruis moeten dragen, indien God, terwijl de wreedheid en gramschap der  vijanden woedt, tijdelijk Zich verbergt, dewijl Hij zelf weet den rijpen en juisten tijd der wrake..

6. Hij zal ten dage zijns toorns tevens recht doen onder de heidenen; de volken, die tegen U gestreden hebben (Psalm 96: 10), 1) Hij zal het vol dode lichamen maken, het slagveld met lijken bedekken (Jes. 66: 24. Openbaring 19: 17 vv.); Hij zal verslaan degene, die het hoofd is over een groot land, den grootsten Uwer tegenstanders, den Antichrist (Dan. 7: 24 vv. 2 Thessalonicenzen. 2: 3 vv.).

1) Openbaring 14: 14 vv.; 16: 14 vv.; 20: 8 vv.

Nooit  vergeet  de  Schrift,  wat  wij  meest  altijd  vergeten,  dat  het  einde  uitloopt  op  de verheerlijking  der  rechtvaardigen  en  de  verdelging  der  goddelozen.   Het   is  dan  ook opmerkelijk, dat in de Openbaring van Johannes eerst de zaligen genodigd worden tot het Avondmaal van de bruiloft des Lams, en dat daarna het roofgevogelte ook genodigd wordt tot een gastmaal-tot de lijken der verslagenen. (Openbaring 19: 9, 17, 18)..

7. Hij, de Heere (vs. 1) zal bij den heten, zwaren strijd, dien Hij als strijder Gods doorstaan moet, op den weg uit de beek drinken 1), gelijk eens Simson deed (Richteren 15: 19), daar Hij Zich slechts een ogenblik ter verfrissing gunt, om dan weer dadelijk den strijd te beginnen en snel Zijne  overwinningen  voort  te  zetten;  daarom zal Hij,  zodra  Hij gedronken  heeft  en nieuwe kracht heeft verzameld, al Zijne vijanden ter aarde werpen, en triomferend het hoofd omhoog heffen, daar Hij ten laatste als overwinnaar het veld behoudt. (Hand. 11: 15).

Onze Simson, de dierbare held, is niet als zijn voorbeeld aan afmatting onderworpen, Hij is aan Gods rechterhand gezeten; maar men drinkt niet slechts uit de beek om den dorst te stillen, maar ook om voor den dorst  bewaard te blijven, en de dienst  van zulk ene bron verschaft Hem de steeds toevloeiende, goddelijke kracht, die Hem voor alle afmatting in den

heten strijd bewaart. Zijnen dienaren en krijgers overkomt het echter zeer dikwijls, dat zij op den weg neerzinken en met den ouden Simson "zou ik dan nu van dorst sterven en vallen in de  handen  dezer  onbesnedenen?"  Maar  dezelfde  bron,  die  den  veldheer  voor  afmatting bewaart, sterkt Zijne strijders en richt hen op, zodat zij met hunnen veldheer het hoofd kunnen verheffen. Wat den vijanden des Heren ontbreekt, dat is de beek aan den weg, de fontein des aanroepers. Wie deze beloofd is, die mag niet vrezen, al moet hij soms treurig en met gebogen hoofde gaan..

Wij zien ook hier, hoe de Schrift door ene kleine zaak ene grote waarheid kan uitdrukken. De Psalmen zien meermalen tegelijk op de historie naar achteren en op de toekomst naar voren. Door ene kleine terugwijzing op de geschiedenis wordt hier zowel het lijden als de opstanding en  hemelvaart  van  Christus  aangewezen.  Het  is  de  terugwijzing  naar  het  driehonderdtal uitgelezenen van Gideons leger, die niet uit de hand, maar uit de beek zelf dronken, om daarna op te staan en voort te ijlen tot overwinning van het Midianietische leger. En is het nu hierbij niet opmerkelijk, dat Christus aan het kruis werkelijk dorstte, en een ogenblik daarna het hoofd ophief, om het woord der overwinning: "Het is volbracht," uit te spreken? Ook hierin was er in den Heere ene gelijkvormigheid van toestand met zijne knechten: de helden Gods; ook David dorstte. En letterlijk gebruikte de Heere ook het andere woord van den Psalm,  toen Hij tot  Zijne discipelen zei:  "Wanneer  deze dingen geschieden,  zo  heft  uwe hoofden omhoog, wetende; dat uwe verlossing nabij is..

Gewis  dat  was  Evangelische  geloofsverwachting  van  den  ouden  dag;  hier  is  Christus  de Heere, de koning, de Verzoener der zonde, de hoofdzaak, om welke zich alles wentelt: hier zijn ontdekkingen des Geestes voor de aloude Gods kerk, door welke een  heerlijk  Licht opgaat; hier spreekt het heilbegerig en toe-eigenend vertrouwen in zalig en heilrijk genot. En als wij dan nu, bij het licht des vervulden Evangelies, alles wat hier van den Christus Gods voorspeld wordt, sinds achttien eeuwen bevestigd zien; als wij dan op het eerste doorluchte Pinksterfeest na Jezus’ hemelvaart, op dien dag van ‘s Heilands heirkracht, Zijn volk met den heiligsten ijver zien ten strijde trekken, gehele scharen zich zien verlustigen in dezen Priester en Koning Gods, en het zaad der gemeente als een dauw des morgenstonds zien prijken, en als wij dan des Heren Woord zien uitgaan van Zion en voortkomen uit Jeruzalem, en door Hem en Zijne geestelijke krijgsdienaren overwinning op overwinning zien behalen, erkennen wij het dan niet met dankzegging, dat wij Hem gevonden hebben,  van wie Mozes en de profeten spraken, en verwachten wij dan niet op grond van deze ontdekkingen Gods, van de eedzwering  des  Eeuwigen  en  Waarachtigen,  en  van  de  vervulling,  die  wij reeds  zo  vele eeuwen  zien  mochten  de  zaligheid  van  zondaren,  het  heil  van  al  het  Gods  volks  en  de volkomen en eindelijke overwinning over het gehele rijk des satans en der hel?.

Ik twijfel niet, of David kent hier aan Christus militaire kracht toe, ontkennende, dat hij rust zou nemen om te drinken, dewijl Hij onder het vervolgen vluchtig uit de beek een teug zou nemen. Door welke uitdrukking hij den vijanden schrik wil instorten, opdat zij weten mogen, dat  ook  daarin hun verderf besloten ligt.  Indien iemand  vraagt,  waar  is nu  de geest  der zachtmoedigheid en goedertierenheid waarmee de Schrift elders Hem begaaft? (Jes. 1: 1), dan antwoord ik, dat Christus, gelijk een goed herder, zacht voor zijne schapen, maar ook voor wolven en andere dieren hard en onverbiddelijk is..

PSALM 111.

DANKZEGGING VOOR GODS LICHAMELIJKEN EN GEESTELIJKEN ZEGEN.

Wij vinden in dezen en den volgenden Psalm twee liederen, in welke de jubeltoon over de verlossing  uit  Babel  reeds  zeer  verzwakt  voorkomt  en  ten  gevolge  van  den  moeilijken toestand,  in  de  plaats  der  vroegere  vreugde  en  zekere  neerslachtigheid  zich  van  de gemoederen  heeft  meester  gemaakt  (Ezra  4:  24  ).  Het  is  nu  niet  meer  de  onlangs ondervondene verlossing, om welke de gemeente haar Halleluja zingt, maar zij keert terug tot de dagen van den ouden tijd, en maakt de verlossing uit Egypte met haar doel, de inleiding in Kanaän,  tot  het  voorwerp  van  het  lofgezang  en  tot  ene  bron  van  troost  voor  het tegenwoordige. Naardien echter tussen Psalm 107 en 108 aan de ene en Psalm 111 en 112 aan de andere zijde de beide Psalmen 109 en 110 gevoegd zijn, zijn wij op deze afwisseling van stemming,  op  dezen sprong  van de ene verlossing  op  de andere  reeds  voorbereid.  Deze Psalmen, welke op ene latere toekomst, op den Messiaansen tijd wijzen, geven onmiddellijk te verstaan, dat tussen het volle bezit der genade, gelijk de profeten vóór de dagen na de bevrijding  uit  de  ballingschap  geprofeteerd  hebben,  en  de  tegenwoordige  dagen  nog  ene langere ontwikkelings-periode ligt. Nog kan de Messias niet komen, nog moet integendeel de tijd van reiniging voor Israël voortduren. Ja, de tijd van straf en gericht zal, helaas! in veel ergere mate herhaald worden, omdat Israël zich tot den Messias, wanneer Hij verschijnt, in ene verhouding zal stellen waarop de voorzegging in die Psalmen gebouwd is. -De beide voor ons liggende Psalmen staan tot elkaar in het nauwste verband en zijn tweelingen, zowel wat vorm als inhoud aangaat; wat den vorm betreft zijn beide alfabetisch, zodat de letters van het alfabet naar de rij der begin-letters der verzen zijn (vgl. bij Psalm 9 ), naar den inhoud is de stof zo verdeeld, dat Psalm 111 de heerlijkheid, macht en genade des Heren in den kring der godvruchtigen  prijst,  Psalm  112  daarentegen  de  daaruit  voortvloeiende  heerlijkheid  en gelukzaligheid der godvruchtigen zelf.

I. Vs. 1-3. De Psalmist spreekt eerst van den lof in het algemeen, die aan Jehova toekomt, en begint dan ook dadelijk met zulk een algemenen lof.

1. Halleluja, looft Jehova!

Dit  is zoveel  als  wanneer  men wil beginnen God  te loven,  dat  men elkaar  vermaant  en opwekt, als wanneer iemand onder ons begon en sprak: "Welaan wij willen God loven," of als predikers op den kansel opwekken: "Bidden we nu den Heiligen Geest." Zo spreekt ook hier David (?) de zijnen aan: "Halleluja, looft den Heere!" of "Laat ons den Heere loven, namelijk aldus: Ik zal den Heere loven enz.".

Aleph. Ik zal den HEERE loven van ganser harte (Psalm 109: 30); Beth. in den raad en vergadering der oprechten.

De zanger verzekert, dat hij uit den grond zijns harten zich gedrongen ziet tot den lof van God, en omdat het behouden van dezen lof voor zich zelven God van de helft van Zijne eer

beroven, wil hij ook, wat hij gevoelt, uitspreken en wel op de rechte plaats uitspreken, in de vergadering der gelovigen..

De   vergadering   der   oprechten   (Luther   "vromen"   Psalm   107:   42)   is   tevens   ene vertrouwelijkheid vertrouwelijke samenspreking Psalm 64: 3. 83: 4), omdat de wereld van haar uitgesloten is, de gemeente des Heren onder haar is..

Hier is reeds de voorstelling ener onzichtbare Kerk, van de gemeenschap der heiligen..

2. Gimel. Aan stof tot danken en prijzen kan het ons, die tot de vergadering der vromen, tot de gemeente der heiligen behoren, nooit ontbreken, want de werken des HEREN zijn groot 1) (Psalm 104:  24). Daleth. Zij worden gezocht, ijverig doorzocht, van allen, die er lust  in hebben 2), daar zij op alle vragen hunner ziel en alle wensen van hun hart  antwoord en bevrediging schenken.

1) Onder werken des Heren hebben we niet  alleen te verstaan die Zijner  Almacht  in het algemeen, maar ook die Zijner bijzondere Voorzichtigheid en genade in betrekking tot Israël en tot de gelovigen.

2) In het Hebr. (Deroeschim lekol-cheftzehem). Of en beter, waard om in al haar oogmerken nagevorst te worden. De werken des Heren, die daden Gods worden dus niet alleen groot genoemd, maar de dichter dringt er op aan, dat zij ook nagevorst worden, dat men lette op het grote doel, waarom God ze verricht.

3.  He.  Zijn  doen,  al wat  Hij in  Zijnen  raad  besluit  en  vervolgens  ten  uitvoer  brengt,  is majesteit en heerlijkheid; Vau.en Zijne gerechtigheid bestaat in der eeuwigheid.

Gods werken bieden rijke stof aan tot lof van God, en welke wensen ook maar bij vromen kunnen  opkomen,  die  zijn  in  Gods  werken  reeds  bevestigd;  want  hoeveel  Gods  bij  den vorsten oogopslag ook aanstotelijk moge voorkomen, hoe meer de aandacht op Gods werken en daden wordt gevestigd en men zich daarin verdiept, hoe meer de menselijke wijsheid, in plaats van het goddelijk handelen vooruit te lopen, dat bescheiden nagaat, des te meer blijkt deze de volkomen wijsheid te zijn; want in alles wordt Zijne gerechtigheid, d.i. zijn door en door prijzenswaardig Wezen (Psalm 98: 2) bekend en openbaar..

4.

II. Vs. 4-9. Hierop denkt de Psalm aan de bijzondere weldaden en werken des Heren, die hij aan Zijn volk bewezen heeft, en spreekt dan van die daadzaken der geschiedenis, tot wier blijvende gedachtenis het Paasfeest was ingesteld. Hij voert deze slechts kortelijk aan, en stelt integendeel het lofwaardige en zaligheid gevende daarvan, de genade en waarheid, die zich daarin openbaren en de onveranderlijkheid van Gods verbond, welke daaruit blijken, op den voorgrond, om de harten ook in tijden van droefheid tot lof van God en tot vasthouden aan Hem op te wekken.

4.  Zain.  Hij  heeft  onder  ons,  de  Kerk  des  Ouden  Testaments,  in  het  Paasfeest  Zijnen wonderen ene gedachtenis gemaakt; Cheth.de HEERE is genadig en barmhartig, gelijk Hij in die wonderen heeft bewezen.

5.  Teth.  Hij  heeft,  gelijk  de  wonderen  van  het  manna  en  de  kwakkelen  in  de  woestijn aantonen, dengenen, die Hem vrezen, spijs gegeven 1); Jod. Hij gedenkt, gelijk Hij ook elders op allerlei wijzen met der daad bewezen heeft, in der eeuwigheid aan Zijn verbond 2).

1) Dewijl de Kerk een toonbeeld is van de genade en gerechtigheid Gods, zo spreekt de Profeet bij name van haar, wat hij over dezen zegt. Maar het wordt nu niet voorgehouden, om over  de gerechtigheid Gods in het  algemeen uit  te wijden,  maar  hij  verhaalt  hier  in het bijzonder die, welke Hij jegens Zijne uitverkorenen betoont. Nu derhalve verkondigt hij, dat God  zorg  heeft  voor  Zijn volk,  zodat  Hij in hun behoeften voorziet.  Het  woord  in den grondtekst wordt meermalen genomen voor buit. Anderen vertalen het door toebereide spijs. Mij behangt de vertaling van doel meer, zoals het ook voorkomt Spreuk. 30: 8 en 31: 15, alsof hij wil zeggen, dat God Zijn volk gegeven had, wat het nodig had, en dat dit geweest is als een vrijgevige maat. Want wij weten, dat het volk Israël’s niet door zijn ijver, maar door de goedertierenheid Gods is verrijkt geworden, zoals een huisvader onder zijne huisgenoten het rantsoen en den leeftocht  verdeelt.  In het  tweede  lid  wijst  hij de oorzaak aan van deze zorgvolle vrijgevigheid, dewijl Hij door de daad zelf heeft willen bewijzen, dat zijn verbond niet ijdel en voor de leus was..

2) Deze Psalm, zegt Luther, ziet er uit, alsof die op het Paasfeest gemaakt is. Reeds sedert Theodoretus  (overl.  457  n.Chr.)  en  Augustinus  (353-429  n.Chr.)  is  voor  het  Nieuw Testamentische gevoel met vs. 5 de gedachte aan de eucharistie (avondmaal) verbonden, en niet zonder reden is Psalm 111 de avondmaals-Psalm geworden..

6. Caph. Hij heeft, zo dikwijls het Paaslam gegeten is (Exodus 12: 27 ), de kracht Zijner werken Zijnen volke bekend gemaakt; Lamed. hun gevende gelijk het einddoel Gods is, de erve der heidenen.

Op duizend wegen komt God den verblinden mens tegemoet, want elk Zijner werken en ieder Zijner daden is wanneer ze ernstig beschouwd worden, een wegwijzer tot Hem..

7.  Mem.  De  werken  Zijner  handen  zijn  waarheid  en  oordeel1),  recht,  want  bij  Hem  is getrouwheid, om de eenmaal gegevene belofte te vervullen en de macht om Zijn goddelijk recht uit te oefenen; Hun. al Zijne bevelen, Zijne beschikkingen, die Hij in Zijne wet gegeven heeft, zijn getrouw, geven reden tot vast vertrouwen op hunnen zegen (Psalm 19: 8 vv.).

1) De werken zijner handen zijn waarheid en recht, want zij zijn de verwezenlijking van het duurzaam, zich bevestigend ware en van het zegevierend zich handhavend recht..

8. Samech. Zij, deze geboden, die tevens zo vele beloften bevatten, zijn ondersteund, zijn onwrikbaar  voor  altoos  en  in  eeuwigheid;  Ain.  zijnde  gedaan,  geregeld,  in  waarheid  en oprechtigheid, gebouwd op waarheid en recht.

9.  Pe.  Hij  heeft  Zijnen  volke  verlossing  gezonden.  Tsade.Hij  heeft   Zijn  verbond  in eeuwigheid geboden, het tot een onveranderlijk verbond gemaakt; Koph. Zijn naam is heilig en vreselijk

10.

III. Vs. 10. Daarom, omdat de Heere zo heerlijk is in Zijne werken voor de Zijnen, en de geboden, die Hij gegeven heeft, zo getrouw en vertrouwbaar zijn, is de trouwe opvolging der laatsten,  de  vroege  des  Heren,  het  beginsel  der  wijsheid;  het  loon  zijn  deze  getrouwe opvolging kan niet uitblijven, het strekt zich integendeel tot in de eeuwigheid uit.

10. Resch. De vreze des HEREN 1), niet de slaafse maar de kinderlijke vrees, die met de liefde hand aan hand gaat, is het beginsel der wijsheid (Job 28: 28. Spreuken 1: 7; 9: 10); Schin. allen, die ze doen, die uit vreze des Heren Zijne geboden houden en op Zijne beloften vertrouwen, hebben goed verstand, lofwaardig door zich; Thau. Zijn lof bestaat tot in der eeuwigheid.

1) De vreze des Heren is ene hoofdzaak in het Oude Testament, met haar komt in het Nieuwe Testament overeen de godzaligheid; beide omvatten de gehele verhouding van den mens op elk levensgebied tot God en Zijne openbaring. Dienvolgens vat ook de Schrift de begrippen wijsheid en dwaasheid slechts in den zin van de verhouding tot God op; zij beschouwt het als de grootste dwaasheid, wanneer in het hart van den mens de stem wordt gehoord: "er is geen God" (Psalm 14: 1), en zij stelt het begin der wijsheid daar, waar men God vreest. Er is slechts een gevolg van den zondigen afkeer van den levenden God, wanneer de wereld de wijsheid even als de dwaasheid doet, beperkt binnen het gebied van het verstand en in de richting op tijdelijk voor- of nadeel, en met den wind der begeerte zeilt. In het gevoel van eigen onmacht moet ook zij vrezen en veel vrezen, maar omdat zij God niet vreest, heeft zij tot straf al het andere te vrezen, terwijl de vreze des Heren, die God voor ogen en in het hart hoeft, om gene zonde in te willigen, dit tot loon en zegen heeft, dat zij niets anders behoeft te vrezen. Alle deugden van een mens zijn zo lang als nullen te beschouwen, totdat de vreze des Heren als het getal daarvoor wordt gezet. Gelijk echter een mens niet eerder wijs wordt, voordat hij begint God te vrezen, zo houdt hij ook niet op God te vrezen, om wijs te blijven en het verstand der rechtvaardigen te verkrijgen, welke het goed hebben en de vruchten hunner werken eten (Jes. 3: 10)..

Allen willen verstandig zijn, en het wordt voor den grootsten smaad gehouden van iemand het tegendeel te beweren; geleerd zijn willen velen en het tegendeel behaagt aan niemand, maar slechts  weinigen  streven  er  naar  om  wijs  te  zijn  in  den  rechten  zin  des  woords  en  de dwaasheid is in de wereld het verste verbreid.
Vangt deze Psalm aan met Halleluja, en spreken de latere Joden van een heilig Hallel, of ene reeks Psalmen, welke op het Paasfeest gezongen werd, dan twijfelen wij er ook geen ogenblik aan, of deze 111de Psalm behoorde ook tot dit Hallel, zowel als de zeven volgende liederen.

PSALM 112.

DER RECHTVAARDIGEN ZEGEN.

Deze  Psalm  is  op  dezelfde  wijze  ingericht  als  de  vorige,  zodat  hij  eveneens  alfabetisch gerangschikt is en even vele verzen telt; hij komt zelfs meermalen (vs. 3, 4, 8) woordelijk met den vorigen, (vs. 6, 4, 8) overeen, en sluit zich onmiddellijk aan het laatste vers van den vorigen aan, waarvan hij als het ware de uitlegging geeft. Er kan geen twijfel zijn, of hij behoort tot dezelfden tijd (Ezra 4: 24 ), hoewel tot een ander feest (Vs. 5 ), en heeft dezelfden vervaardiger, hoewel wij over dien zelfs gene gissing uitspreken. Wij verdelen even als bij Psalm 111.

I. Vs. 1-3. De Psalm spreekt eerst van den lof, die den godvruchtige toekomt, en beschrijft het gelukkige lot vromen in hoofdtrekken.

1. Halleluja (Psalm 111: 1 ). Aleph.Welgelukzalig is de man, die den HEERE vreest, Beth. die groten lust heeft in Zijne geboden (Psalm 1: 1 vv.; 128: 1).

Het tweede lid van het vers bepaalt nader, wat de godsvrucht is, wie zich mogen verblijden met Zijne genade, tegenover hen, die het "Heere-Heere" in den mond hebben, maar Hem met der daad verloochenen; dit vinden wij door den gehelen Psalm heen. Maar het welbehagen in Gods geboden, waaruit alleen het ware houden kan voortvloeien (want neiging kan slechts door  neiging,  de  onreine  liefde  alleen  door  de  reine  tot  den  Heere  en  Zijne  geboden overwonnen  worden),  wordt  slechts  bij hen  gevonden,  die  zich  in  den  staat  der  genade bevinden..

2.  Gimel.  Zijn zaad zal geweldig  zijn op  aarde 1)  door  talrijke vermeerdering  en groten invloed (Genesis 12: 2 vv.; 24: 60); Daleth. het geslacht der oprechten zal gezegend worden 2).

1) Daarvan hebben wij vele voorbeelden in de Patriarchen, in Abraham, Izaak en Jakob, en in Mozes; zij zijn grote mannen geworden, zo ook Gideon en zijns gelijken. David was een gering man, en hij werd tot enen koning; de profeten Elia en Eliza waren gewone burgers en zij werden grote mannen, zodat zij koningen en vorsten regeerden, en toch waren zij arm; zij dwaalden in de wereld rond en toch hadden zij genoeg. Zo was ook Paulus; die had geen eigen huis,  hij had  niets,  en toch sprak  hij (Philipp.  4:  12):  "alleszins en in alles  ben ik onderwezen, beide verzadigd te zijn en honger te lijden; " hij gaf aan ieder-met het woord spijsde hij de ziel, en wanneer het nodig was, gaf hij ook het lichamelijke brood; zo heeft God ten allen tijde verhoogd degenen, die Hem vrezen en lust in Zijne geboden hebben, maar die zijn er weinigen..

2) Ene bijzondere bescherming zal het deel der kinderen en kindskinderen van de vromen zijn, wanneer zij op zijne paden wandelen; de zegen, die op hen rust zal sterker dan alle tegenspoed zijn, die hun overkomt; het zal waar worden wat David in Psalm 37: 25 zegt..

3. He. In zijn huis, het huis der vromen, zal have en rijkdom wezen (Psalm 34: 10 vv.); Van. en zijne gerechtigheid bestaat in eeuwigheid.

De Psalmist  zegt  met  voorbedachtzaamheid van den godvrezende,  die ook de waarachtig wijze is, hetzelfde wat in Psalm 111: 3 van God zelven gezegd is, dat zijne gerechtigheid in eeuwigheid  bestaat.  Zij  is  toch  het  afbeeldsel  der  Goddelijke  gerechtigheid,  terwijl  de geopenbaarde wil van God zijne vreugde en zijn voorbeeld is, waarnaar hij zijn gehele leven zoekt in te richten; maar zij is ook Gods werkingen gave, daar de mens alleen in de kracht Gods Gode gelijkvormig kan worden en zo lang van Hem gescheiden blijft, als Gods genade niet de hem altijd nog aanklevende zondigheid en de dagelijks bedrevene zonden bedekt en uitdelgt.  Er  bestaat  dus  tussen  de  Goddelijke  gerechtigheid  en  zulk  ene  menselijke  een levendige samenhang, waardoor de onvergankelijkheid der eerste zich aan deze mededeelt. Gods  zaligmakend  werken  en  leven,  in  het  geloof  aangegrepen,  werkt  een  gelijkvormig werken en leven van den mens en dit Goddelijk werken en leven is naar Zijn Wezen liefde. De gehele Psalm geeft duidelijk te verstaan, dat liefde uit geloof de vervulling der wet is, hoe meer nabij de volheid der tijden des te Nieuw Testamentischer worden de liederen..

4.

II.  Vs.  4-9.  Hierop  denkt  de  Psalm aan  het  gelukkige  lot  der  vromen  in  die  bijzondere betrekkingen,  volgens  welke  de  tijdsomstandigheden  een  woord  van  troost   en  hoop noodzakelijk maken: den vrome gaat het licht op in de duisternis, hij verkrijgt recht in zijn strijden en staat vast; hij vreest voor gene plaag, die hem dreigt, en wordt zeker ten laatste geëerd.

4. Zain. Den oprechte, ook wanneer hij dikwijls genoeg in nood en ellende komt, gaat het licht op in de duisternis, altijd breekt het zonlicht uit dien nacht  weer door. Cheth. Hij is genadig en barmhartig (Psalm 111: 4) en rechtvaardig (Psalm 111: 7) en komt alzo steeds ter rechter tijd den Zijnen te hulp.

5. Teth. Wel dien man, die zich ontfermt over de ellendigen en blijmoedig uitleent aan de bedrukten, door schuldeisers vervolgden; Jod. hij beschikt zijne zaken met recht, hij betoont in alles rechtvaardigheid en billijkheid.

Wezen in Psalm 111 de woorden van vers 5 daarop, dat die Psalm in de eerste plaats voor het Paasfeest  gemaakt  was,  zo  zouden  de  woorden  van  vs.  5  in  onzen  Psalm  wel  ene vingerwijzing kunnen zijn, dat deze in de eerste plaats voor het Loofhuttenfeest bestemd was, daar de dankoffers, die op geen der grote feesten ontbraken, zeker op het Loofhuttenfeest talrijker  dan  op  ieder  ander  gebracht   werden,   en  men  nu  aan  de  daarvan   bereide offermaaltijden in ‘t bijzonder ook de behoeftigen, vreemdelingen, wezen en weduwen liet deelnemen (Deuteronomium 16: 13 vv.). Desgelijks zouden de woorden in vs. 3: "In zijn huis zal have en rijkdom wezen" doelen op den overvloed van goddelijke gaven, in welke men zich op het Loofhuttenfeest verheugde (Leviticus 23: 40 vv.); de woorden in vs. 1 "die groten lust heeft in Zijne geboden," kunnen doelen op de lezing der wet (Deuteronomium 31: 10 vv.),  die  op  het  Loofhuttenfeest  van  het  sabbatsjaar  geschiedde.  Volgens  de  door  ons aangenomene berekeningen (1 Makk. 6: 54 ) waren in dien tijd, toen de tempelbouw bleef liggen (534-520 v.Chr.) de jaren 528 en 521 sabbats- of rustjaren; ware nu in een van deze beide jaren de Psalm vervaardigd, zo ware het noemen van de wet in vs. 1 van nog sterker

betekenis; tevens ontving het "uitlenen" in ons vers ene meer bepaalde betrekking op het in Deuteronomium 15: 1 vv. voor het sabbatsjaar, bevolene kwijtschelden der schulden. "De rechtvaardige is ook  goed  en barmhartig  voor  zijnen naaste,  gelijk  God  hem genadig  en barmhartig geweest is. In welk opzicht nu is hij barmhartig? Daarin, dat hij aan zijnen naasten doet, gelijk God hem gedaan heeft; dus schenkt hij en scheldt hij kwijt alles, wat zijn naaste tegen hem heeft." Ook in het tweede gedeelte van het vers: "hij beschikt zijne zaken met recht"  (in  elke  strijd,  waarin  zijne  tegenpartijen  hem  inwikkelen)  ligt  misschien  enige betrekking op de toenmalige tijdsomstandigheden (Ezra 4: 4 vv.); ware nu, gelijk wij te voren vermoedden, de Psalm in 521 v.Chr. gemaakt, zo bracht reeds het volgend jaar de vervulling der hier uitgesprokene verwachting (Ezra 5: 1 vv.)..

6. Caph. Zeker hij zal in der eeuwigheid niet wankelen1), niet uit zijn geluk worden gestoten; Lamed. de rechtvaardige zal in eeuwige gedachtenis zijn; men zal altijd van hem met lof en eerbied spreken (Spreuken 10: 7).

1) Van hen wordt gezegd, dat zij niet wankelen, dewijl, ofschoon zij blootgesteld zijn aan de algemene ongemakken,  ja,  ook  dikwijls gezien wordt,  dat  zij onder  den last  der  rampen gebukt  gaan,  zij  echter  inwendig  in  hun  stand  blijven  en  geduldig  alle  tegenspoeden overwinnen. Ofschoon God nu de redder is van hun gerechtigheid, zo ontvluchten zij toch niet de moeilijkheden der goddelozen, maar genoeg is, dat hun gedachtenis bij God en de Engelen en de gehele bouwplaats der vromen in zegening is..

7. Mem. Hij zal voor geen kwaad gerucht vrezen, omdat hij in God den vasten grond zijner zaligheid heeft (Sir. 34: 16); Nun.zijn hart is vast, betrouwende op den HEERE.

Christen! gij moogt de nadering van kwaad gerucht niet vrezen; want wordt gij daardoor ter neer geslagen, wat doet gij meer dan andere mensen? Andere mensen hebben uw God niet tot wie  zij  hun  toevlucht  kunnen  nemen;  zij  hebben  Zijne   getrouwheid  nooit  zoals  gij ondervonden; geen wonder dus, wanneer zij door angst neergebogen en door vrees benauwd worden. Maar gij belijdt, van een anderen geest te zijn; gij zijt wedergeboren geworden tot ene levende hoop en uw hart leeft in den hemel, niet in de dingen der aarde; en zo men u toch als andere mensen in droefheid ziet, wat betekent dan die genade, welke gij zegt, ontvangen te hebben? Waar is de waardigheid dier nieuwe natuur, welke gij zegt te bezitten? Indien gij, gelijk andere mensen, met angst vervuld wordt, zult gij gewis in dezelfde zonden vervallen, die  aan  anderen  onder  beproevingen  zo  gewoon  zijn.  Wanneer  het  kwaad  gerucht  de goddelozen nadert, staan zij tegen God op; zij morren en denken, dat God hen hard behandelt. Zult gij in dezelfde zonde vervallen? Zult gij den Heere, gelijk zij, verbitteren? Daarenboven nemen   onbekeerde   mensen   dikwijls   hun   toevlucht   tot   verkeerde   middelen,   om  aan moeilijkheden te ontkomen, en gij kunt zeker zijn, hetzelfde te doen, wanneer uwe ziel zich aan de droefheid van het ogenblik overgeeft. Vertrouw op den Heere en verbeid Hem met lijdzaamheid..

8. Samech. Zijn hart, wel ondersteund zijnde door inwendigen vrede, zal niet vrezen, in het vast vertrouwen op de geboden des Heren, die tevens voor de getrouwe opvolgers zo vele beloften bevatten (Psalm 111: 8).  Ain.  Hij zal vertrouwen,  totdat  hij zich verblijdt  in de

redding, totdat hij op zijne wederpartijen zie, als geheel ter neer geworpenen (Psalm 54: 9; 91: 8).

Ziet slechts op zo vele voorbeelden. Mozes zegt aan de Rode Zee (Exodus 14: 13): "Vreest niet, staat vast en ziet het heil des Heren, dat Hij heden aan ulieden doen zal." Josafath staat vast als een muur, toen de honderdduizenden in het land vielen en verslaat hen allen met een lofgezang (2 Kronieken 20). Hoe vast staat David, toen Saul hem najaagde, en hoe bevreesd werd Saul, toen de Filistijnen in het land vielen, dat hij zelfs raad zocht bij ene tovenares (1 Samuel 28)! Welk ene kalmte is bij Daniël in den leeuwenkuil (Dan. 6)! Welk ene vreugde bij Stefanus (Hand. 7)! Wat zei Basilius, toen keizer Valens hem zo ontzettend dreigde? Zulke Mormolykia (bullebakken) moest hij kinderen voorhouden! Athanasius zei, toen Julianus hem liet zoeken: "het is een nevel, die spoedig voorbijgaat.".

9. Pe. Hij strooit overvloedige weldaden uit (Spreuken 11: 24), hij geeft den nooddruftige; Tsade.zijne gerechtigheid bestaat in eeuwigheid; (2 Kor. 9: 9); Koph. zijn hoorn zal verhoogd worden in eer, hoewel zovele vijanden hem zoeken te schande te maken (Psalm 92: 10 vv.).

Met  de  liefde  Gods  hangt  ten  nauwste  de  liefde  tot  den  naaste  zamen,  en  wie  de barmhartigheid van den Eeuwige aan zich en zijn huis heeft ondervonden, die is ook evenzo geneigd als bekwaam, om haar anderen te bewijzen en verkrijgt daardoor een nieuwen grond tot bevestiging van zijn hart in God, de uitbreiding zijner werkzaamheid onder de mensen, de verzekering van zijn geluk voor al den tijd, terwijl de goddeloze zich uit- en inwendig vernielt en met zijne bezitting en zijne verdienste, even als met zijn zoeken en trachten te gronde gaat..

De dichter schetst hier een der hoofdtrekken van het geheiligd karakter dergenen, die God vrezen, nl. zich te ontfermen over de minder bedeelden met aardse goederen. Heeft de Heere in  Zijn  bergrede  gezegd,  dat  de  barmhartigen  zalig  zijn,  want  dat  hun  barmhartigheid geschieden zal, hier vinden we hetzelfde, als beloofd wordt dat zijn hoorn, d.i. het teken van zijn macht en ere zal verhoogd worden.

10.

III. Vs. 10. Ook hier een woord uit den vorigen, dat tevens het slot van den Psalm vormt. Het blad keert zich voor de goddelozen om; niet alleen zullen zijne bedoelingen ten opzichte van den ondergang der rechtvaardigen te schande worden, maar integendeel zal hij zelf te gronde gaan.

10. Resch. De goddeloze zal het zien, hoe de hoorn des rechtvaardigen verhoogd wordt met ere, en hij zal zich vertoornen, want hoe dikwijls had hij hem niet den ondergang toegewenst! Schin. hij zal met  zijne tanden  knersen van machteloze woede, en smelten, verliezen zijn standvastigheid, bezwijken en komen te sterven. Thau. de wens der goddelozen, omtrent eens anders onheil, en zijn eigen voorspoed zal vergaan (Job 8: 13. 8.13 Spreuken 10: 28).

Twee dingen zullen hem verteren: 1. het geluk der rechtvaardigen. Dit is dikwijls vervuld in deze wereld. Het geluk der heiligen is de nijd van de goddelozen. Maar het zal volkomen vervuld worden in de andere wereld. 2. Hun eigen ongeluk: hun wens zal vergaan; hun wens was alleen naar wereld en vlees, daarom wanneer deze vergaan, is hun vreugde voorbij en hun verwachtingen  zijn  afgesneden  tot  hun  eeuwig  verderf,  hun  hoop  is  vernietigd  als  een spinnenweb. O Heere! vorm ons door Uwe genade, opdat wij behoren tot Uw gekocht volk, opdat wij hun geluk mogen bezitten..

De zegeningen van het Evangelie zijn geestelijk en eeuwig en zijn opeengehoopt op de leden der Christelijke Kerk door Christus, hun Hoofd, die het voorbeeld is van alle gerechtigheid en de gever van alle genade..

PSALM 113.

GOD SCHENKT DEN OOTMOEDIGEN GENADE.

In Psalm 113-118 hebben wij die Psalmen, die te zamen het Hallel of den lofzang bij den Paasmaaltijd uitmaakten (Numeri 9: 5 ); 113 en 114 werden bij het begin van den maaltijd en 115-118 ten besluite na het inschenken van den vierden feestbeker (vier bekers dronk men wegens de viervoudige belofte in Exodus 6: 5 vv.: "Ik zal u uitleiden, redden, verlossen en tot hun  volk  aannemen)  door  elk  huisgezin  gezongen,  terwijl bij andere  feesten  (Pinksteren, Loofhutten,  Tempelinwijding  en  Nieuwe  Maan)  het  Hallel slechts  in  de  tempelliturgie  in gebruik was. Het sluit zich zeer gepast aan de beide Psalmen 111 en 112 aan, van welke de eerste op het Paasch-, deze op het Loofhuttenfeest betrekking heeft en vat Israël’s gehele feestvreugde te zamen. Ook in tijdrekenkundig opzicht zien wij ons met Psalm 113 en 114 geheel in dezelfde omstandigheden verplaatst, onder welke de beide vorige Psalmen ontstaan zijn, met dat onderscheid, dat zij niet, even als deze, aan het einde van dien tijd van druk vervaardigd zijn, maar meer in het begin daarvan, misschien nog onder de regering van Cyrus (Ezra 4: 6 Aanm). God is inzonderheid daarom hoog te Prijzen, omdat Hij Zich over  de ellendigen ontfermt, de ootmoedigen genadig aanziet en Zich de verlatenen aantrekt: dat is de inhoud van den voor ons liggenden 113den Psalm.

I. Vs. 1-3. Op betekenisvolle wijze begint de Psalm met een driewerf herhaald oproepen tot den lof des Heren. De opwekking wordt gericht tot de knechten des Heren en tot voorwerp van hunnen lof voor den Heere, stelt hij hun naam, die eveneens driemalen wordt vermeld. Dat alzo ook de verdeling van den Psalm in drie afdelingen, elk van drie verzen, de alleen ware is, spreekt hieruit van zelf.

1. Halleluja!

Deze Psalm begint niet slechts, gelijk de vorige, met een Halleluja, maar eindigt ook daarmee (vs. 9); hij is dus door Halleluja als door een ring omgeven, ten teken, dat gelijk begin en einde het geheel omsluiten, gelijk uit morgens en avonden de dagen voortkomen, het leven van Gods knechten zich geheel en  al  in  het  element  van het  loflied moet  bewegen,  een voortdurend feestlied ter ere van God moet zijn..

Looft, gij knechten des HEREN! 1) looft den naam des HEREN 2).

1) Het noemen van het ware Israël, dat aan zijne verkiezing beantwoordde, dat getrouw was aan zijne roeping: "knechten des Heren" (34: 23; 69: 37) of ook "Zijn knecht Israël" (Psalm 136: 22) is vooral door het tweede deel van Jesaja in zwang gekomen (Jes. 42: 1 ). Tot dit Israël komt de aansporing om Jehova te prijzen; want lof van Jehova’s naam, d.i. Zijn Wezen, dat  door openbaring is ontdekt geworden, zodat het kan genoemd worden, moet eindelijk worden, wat den gansen tijd en de gehele ruimte vervult..

2) Het  volk Gods heeft  het  privileges (voorrecht), dat  zijn God een naam heeft, die zijn oorsprong heeft in Zijne daden; de wereld daarentegen, die zich haren God naar fantasieën vormt, heeft een naamlozen God..

Gelijk God Zich zelven een Naam heeft gegeven, die boven allen Naam is, en daarin Zijn Wezen voor alle tijden aan de gehele wereld openbaart, zo wil Hij ook bij dezen Naam door Zijne dienaren steeds en overal aangeroepen worden  en laat  Hij Zijne gemeente aan alle plaatsen der aarde aan het oefenen in dezen dienst herinneren..

2. a) De naam des HEREN zij geprezen, van nu aan tot in der eeuwigheid.

a) Dan. 2: 20.

Deze driemaal herhaalde oproeping tot lof van Jehova is misschien ene toepassing op den drievoudigen zegen in Numeri 6: 24 vv. Hierin lag voor den Israëliet, gelijk in ‘t algemeen in het getal drie, een geheim; voor de Christenen ligt in zulke plaatsen ene heen wijzing naar de goddelijke Drie-eenheid..

Israël  heeft  dan  ook  geen  onbekenden  God,  voor  Wie  het  geen  naam  heeft,  gelijk  de Heidenen, maar een God, die Zijn innerlijkste Wezen aan Zijn Verbondsvolk ontdekt, Wiens Naam zij kennen, aanroepen en verheerlijken..

3. Van den opgang der zon af tot haren nedergang (Psalm 50: 1), zij de naam des HEREN geloofd (Mal. 1: 11).

Van Gods zijde is er altijd en overal stof en reden tot lof van Zijne heerlijkheid; elke trap harer openbaring begint met een "van nu af," en elke plaats Zijner heerschappij: "van den opgang der zon af tot haren ondergang," is ook ene schouwplaats Zijner heerlijkheid..

Hiermede wil de dichter zeggen, dat die Naam Gods niet beperkt is door ruimte of plaats, en daarom spreekt hij den wens uit, dat niet alleen door ‘s Heren knechten, d.i. door het gelovig geslacht van Jakob, maar ook door de Heidenen, welke dien Naam leren kennen, zal geloofd worden.

4.

II.  Vs.  4-6.  Om de reden op  te geven van de gedane aansporing,  maar  ook  tot  nadere ontvouwing  van  Gods  Wezen,  gelijk  dit  in  Zijnen  naam  ligt  uitgedrukt  en  in  Israël’s geschiedenis geopenbaard is, stelt de Psalm den Heere thans voor, aan de ene zijde als den Hoogverhevene, wiens eer zich uitstrekt zo ver als de hemel is en die in ene onbereikbare hoogte Zijnen troon heeft, en aan de andere zijde als den zich neerbuigende, die juist  het nederige en geringe in ‘t bijzonder aanziet, derhalve als den Soevereine en als den Genadige.

4. De HEERE is hoog boven alle Heidenen 1), die zo trots zijn en zich zozeer tegen Zijne gemeente verzetten; boven de hemelen is Zijne heerlijkheid; want niet alleen dat deze Zijne ere vertellen (Psalm 19: 2), maar Hij heeft daar ook machtigen, die Hem de ere Zijns naams geven (Psalm 29: 2; 103: 20 vv. Jes. 6: 1 vv.).

1) Dat hij zegt, dat de Heere is boven alle Heidenen, daarin ligt een stilzwijgend verwijt, om de slaperigheid van het uitverkoren volk te veroordelen. Want wat is ongerijmder, dan dat de ziende getuigen van Gods eer nalatig zijn in hun lofverheffing, als deze reeds onder blinden schittert. Want ofschoon God toen de Joden alleen met het hemelse licht van Zijn kennis had verwaardigd, nooit toch heeft Hij gewild, dat de Heidenen van het getuigenis in de harten verstoken zouden zijn, zoals Paulus zegt in Hand. 14: 17 en in den brief aan de Romeinen (Hoofdstuk 1: 20). Maar deze heerlijkheid is meer zichtbaar geworden, toen het Evangelie verbreid werd, terwijl toen pas de aarde onder zijne heerschappij is verzameld..

5. Wie is gelijk de HEERE, onze God? die zeer hoog woont, daar Hij Zich Zijnen zetel in de hemelen stelde (Psalm 103: 19).

6. Die van daar zeer laag ziet, in den hemel en op de aarde (Jes. 57: 15);

De  voorstelling  van  het  laag  neerzien  des  Hooggezetenen,  dat  is  van  de  bijzondere Voorzienigheid des Almachtigen Gods, is op zich zelve heerlijk en dierbaar. Het is een rijk genot voor den menselijken geest zich in de grootheid Gods te verdiepen, op te klimmen tot die  duizelingwekkende  denkbeelden:  eeuwig,  almachtig,  alomtegenwoordig,  volmaakt!  Op vleugelen der verbeelding het Heilige der heiligen binnen te gaan en met de Cherubijnen en Serafijnen, die Hem met bedekte aangezichten het "Heilig, Heilig, Heilig!" toezingen, neer te vallen voor den troon van den "zaligen en alleen machtigen Heere, den Koning der koningen en den Heer der heren, die alleen onsterfelijkheid heeft en een ontoegankelijk licht bewoont, welken geen mens gezien heeft, noch zien kan, welken zij eer en eeuwige kracht." Doch het is een genot, dat geenszins door allen, die het zouden wensen, in gelijke mate kan gesmaakt worden en dat allen, die het smaken, te dieper van hun beperktheid, hun nietigheid tegenover den  Almachtige  overtuigt;  want  elke  schrede,  elke  vleugelslag,  elke  blik  maakt  hier  den afstand groter. Maar, indien ik mij den Hooggezetene voor mag stellen als laag neerziende tot op mij, in welk een verkwikkenden, welk een weldadigen kring van denkbeelden gevoel ik mij eensklaps overgebracht! Bedwelmd van de majesteit en heerlijkheid van den groten God, die Zich met het licht als met een kleed bedekt, die den hemel uitspant als een geborduurden voorhang, heradem ik, daar ik Hem als met eigen hand de beekjes zie uitzenden tussen de valleien,  en  elk  hunner  kronkelbochtjes  tussen  de  heuvelen  besturen,  om mijne  kudde  te drenken en ook den dorst der wilde dieren te breken. Van tussen de takken geven de vogelen

de stem huns gezangs...Een baldadige knaap moge het leven van elk hunner niet meer dan een penning waardig achten, ook dat musje valt niet op de aarde zonder den wil van het bestuur van Hem, die zeer hoog woont en zeer laag ziet; Hij doek mijn brood uit de aarde uitspruiten; Hij heeft mijnen wijngaard geplant; Hij heeft het jaar Zijner gunst met een overvloedigen oogst gekroond; Hij is het, die de lelies des velds met meer dan koningspracht gekroond heeft; die ze des morgens haar kelken doet ontsluiten voor het zonnelicht en des avonds ineen rollen voor de koude van den nacht. En wat mij betreft: de haren mijns hoofds zijn allen geteld; ik kan geen enkel hunner wit of zwart maken, maar er zal geen verbleken, geen van mijnen schedel vallen, enz. dan naar Zijn wil. -Als ik mij dezen God denk, als ik het werkelijk bestaan van dezen God geloof, wordt mij al wat is, al wat geschiedt, eerst recht belangrijk; want  nu  zie ik  in  alles  Hem,  die alles ziet  alles verzorgt,  alles beschikt  en bestuurt.  De schepping, de geschiedenis, mijn eigen leven, het wordt alles mij ene openbaring van Hem. Ja, het geloof in zulk een God  opent mijn hart voor het geloof in nog ene andere, meer onmiddellijke openbaring; want waarom zou Hij, die zeer hoog woont in den hemel en zeer laag ziet op de aarde, zich ook niet in den nederigen kring der mensheid willen doen horen; indien zij namelijk aan dat horen waarlijk behoefte heeft om te ontkomen tot een geluk naar haren aard. Zijn neerzien is ontferming; het is een neerzien van den God, die den geringe opricht uit het stof, die den nooddruftige uit de asse verhoogt, om hem te doen zitten bij de prinsen, bij de prinsen des volks; en zo daar ene vernedering, zo daar een leed, zo daar een nood van onsterfelijke delen is, die om opheffing, die om vertroosting, die om redding roept, zal het  wonder  zijn,  zal het  ongelooflijk  geacht  worden,  indien op  deze aardse stemmen hemelse antwoorden worden gegeven door hetgeen de ogen zien en de harten erkennen in de werken Zijner hand. De grote kloof, door de zonde gemaakt, het rechtmatig sidderen voor den Heilige en Rechtvaardige kon door het aanschouwen Zijner voorzienige Liefde niet worden gedempt of weggenomen; toch moedigt dit het berouwhebbend hart tot hopen en bidden aan, gelijk in de borst van den verloren zoon de gedachte aan den overvloed van brood in zijns vaders huis. En waar in den naam van God vergeving gepredikt wordt, waar dit grote wonder Zijner hoogste liefde voor de onwaardigsten Zijner schepselen, de zending Zijn Zoons, wordt verkondigd, daar moge die prediking buitensporig en ongerijmd in de oren klinken van de zodanige, die zich geen anderen God hebben willen voorstellen dan die zeer hoog woont, zij vindt ontvankelijke harten bij hen, die den God, die zeer laag ziet, hebben leren aanbidden en beminnen. -Maar wat vatbaar maakt voor de hoogste en noodzakelijkste vertroosting, hoe groot een troost biedt het op zich zelven niet aan in de vele beproevingen van dit aardse leven. Wie is gelijk de Heere onze God, die zeer hoog woont, die zeer laag ziet in den hemel en op de aarde? Welk een balsem heeft deze overtuiging niet in voor den geringe, die neerligt in stof, voor den nooddruftige, die zijn hoofd met asse bestrooit; voor die onvruchtbare, die eenzaam haren weg bewandelt met een hart zo diep gewond en een mond, die haar leed niet durft klagen dan aan haren God. "Hij wilde het dus, en Hij ziet het....O gewis met een oog van erbarmen!  Hij  telt  de  zuchten,  Hij  ziet  de  tranen,  die  het  kost."  Welk  ene  bron  van vertroosting dit te weten en zich dit te zeggen! (N. BEETS).

De Oosterse koningen mogen het bestuur der zaken, al ware dit voor hen te gering, aan hun staatsdienaren overlaten; en, zo zij zich al met de zaken van hun koninkrijk bemoeien, aan geringere dingen laten zij zich niet gelegen liggen; ook kunnen zij wegens de grootheid van hun rijk en de bekrompenheid van hun verstand, niet alle dingen weten en zelf besturen. Maar

de Heere, die een oneindig verstand en een onbepaald Alvermogen bezit, ziet en bezorgt Zelf alles wat tot Zijn uitgestrekt koninkrijk behoort, en niet alleen strekt Zijne besturing zich uit omtrent grote zaken, maar ook omtrent de allerminste bijzonderheden..

7.

III.  Vs.  7-9.  De gedachte der vorige afdeling, hoe de Hoogverhevene zo genadig op het geringe neerziet, wordt nu nader bevestigd uit de geschiedenis van Hanna, de moeder van Samuel; niet alleen herhaalt de Psalm bijna woordelijk ene plaats uit haar lied, maar wijst ook op de omkering van haar lot. Zij is juist ene afbeelding van de gemeente, die nu ook nederig en gering en veracht is, totdat zij op haren tijd verhoogd wordt uit het stof en tot ene blijde moeder van kinderen wordt.

7. a) Die, gelijk het in het lied van Hanna heet (1 Samuel 2: 7 en 8), den geringe uit het stof opricht, en den nooddruftige uit den drek verhoogt 1).

a) Psalm 107: 41

1) Hier verheerlijkt de Profeet de Voorzienigheid Gods, ten opzichte van de verschillende omkeringen, die men beweert dat toevallig geschieden. Dat derhalve de dingen, tegen onze gedachte in, veranderd worden, dat zegt hij, hangt af van de beslissing Gods. Want indien de loop dezelfde en altijd gelijk zou zijn, zouden allen het aan de natuur, en niet anders dan aan de natuur toeschrijven. De verwisseling nu zegt ons, dat het hoger plan Gods heerst..

8. Om te doen zitten bij de prinsen, bij de prinsen zijns volks1).

1) Bij de prinsen te zitten is aan Jozef en Daniël wedervaren, maar te zitten bij de prinsen zijns volks is veel aanzienlijker en beter dan te zitten bij de prinsen van heidense en woeste volken..

9. Die de onvruchtbare, gelijk bijv. Hanna was, die gene kinderen had, terwijl Peninna zonen en dochters bezat (1 Samuel 1: 2), doet wonen, haar een vasten stand in het huis van den echtgenoot  maakt,  door  haar  te  zegenen  met  een  huisgezin,  haar  ene  blijde  moeder  van kinderen maakt. Halleluja!

Als ene type (afbeelding) van de gemeente Gods in hare ellende, wanneer haar getal zeer klein geworden is, komt de onvruchtbare ook in Jes. 54: 1 vv. voor. Het lag te meer voor de hand, de gemeente onder dit beeld voor te stellen daar de voorbeelden van Sara, Rebekka, Rachel,  van  de  vrouw  van  Manoah  (Richteren  13:  2  vv.),  van  Hanna,  wier  langdurige onvruchtbaarheid ten laatste door Gods genade werd weggenomen, eindelijk van Maria, die geheel zonder mans toedoen baarde, duidelijk ene typische betrekking op de kerk hadden.

De onvruchtbare is de arme, verlatene, bedroefde Christelijke kerk, welke de valse kerk (1 Samuel 1: 6 vv.) bedroeft, veracht, en die voor geheel onbekwaam, ellendig en onvruchtbaar houdt, omdat zij veel groter en volkrijker is, het grootste gedeelte der wereld..

Het is zeer opmerkelijk, dat met dezen Psalm het Hallel aanvangt, dat op Israël’s hoge feesten gezongen werd; ook onze hooggeprezene Heiland heeft het gezongen met Zijn klein hoopje discipelen bij het genot van het Paaslam (MATTHEUS. 26: 39. Mark. 14: 26), vóórdat Hij naar Gethsémané en Golgotha ging..

Het is de tot verhoging van den nederige zich zelf vernederende ootmoed van God, welke in het verlossingswerk haar toppunt openbaart; het kan ons dus niet bevreemden, wanneer Maria in haren lofzang (Luk. 1: 46 vv.) gelijken toon met dezen Psalm aanslaat..

Als wij al de deugden en volmaaktheden Gods in het grote en heerlijke werk der genade mogen  aanschouwen;  als  wij  de  heerschappij  onzes  verhoogden  verlossers  ook  over  de heidenen mogen zien en soms met bewondering ontdekken, met welk ene kracht hier en daar Zijn koninkrijk in de wereld komt; als wij in zo vele proeven het neerbuigende der Goddelijke goedheid  en  Zijner  ontferming  ontwaren,  en  voor  ons  zelven  of  in  onze  betrekkingen ondervinden, wat de Heere voor de nederigen en verachten, voor de bedrukten en eenzamen is zouden wij dan als dienaren des Heren, die Hem alzo leren kennen, met die betuigingen der gewijde  godsvrucht  van  den  ouden  dag,  ter  verheerlijking  onzes  Gods  niet  van  harte instemmen? Dit is en was het kenmerk der ware Kerk door alle tijden, hieraan sluit zich elk tijdperk en elke bedeling van haar, dewijl de ere Gods het hoofddoel van alles is, de wens van Gods kinderen blijft en hun zaligheid altoos zal uitmaken..

PSALM 114.

VAN DE UITVOERING DER KINDEREN ISRAËL’S UIT EGYPTE.

De macht der wereld stond in de tijden dadelijk, na het terugkeren uit de ballingschap, de gemeente Gods nog altijd tegen als ene dreigende zee, een overvloeiende stroom, ene hoge berg, ene kale rots, die gene verkwikking aanbood (Ezra 4: 1). Diegenen, die bij dit gezicht wanhoopten, leidt de zanger uit het tegenwoordige in het verledene, wanneer de aarde zich voor  den  God Israël’s moest  verootmoedigen,  de zee en de over  al hare oevers gaande Jordaan voor Hem terugweken, de Sinaï op zijne, grondvesten beefde, de kale rotsen water gaven-een voorbeeld van datgene, dat door alle eeuwen herhaald wordt en wat het geloof, vooral thans, nu de omstandigheden zo gelijk zijn aan die van Israël na zijnen uittocht weer ziet herleven..

De  daden  Gods  uit  den  Mozaïschen  verlossingstijd  worden  hier  zonder  nauwkeurige inachtneming  van  de  tijdsopvolging  in  een  levendig  en  zowel  majestueus  als  lieflijk miniatuurbeeld  samengevat.  Het  zijn  vier  afdelingen  verzen  van  vier  regels,  die  met vogelsnelheid in vier vleugelslagen voorbijgaan..

Wij nemen daarvan telkens twee delen van wier regels bij elkaar en verdelen alzo het geheel in twee delen.

I. Vs. 1-4. Op echt dichterlijke wijze verplaatst ons de heilige zanger aanstonds midden in het grote voorwerp van Zijn lied, in den uittocht uit Egypte, dat vervolgens met den intocht in

Kanaän  eindigt.  Toen  heeft  Zich  de  Heere  een  heilig,  van  de  wereld  afgezonderd  volk geroepen en een eigen koninkrijk op aarde gegrondvest, alle hindernissen, zelfs van de natuur moesten der  voor Hem wijken, de zee vlood, de Jordaan week terug, zelfs de bergen en heuvelen maakten zich van hun vaste wortelen los, om te huppelen als de lammeren en de jonge schapen.

1. Toen Israël uit Egypte toog 1), hetwelk, toen deze Psalm vervaardigd werd, ongeveer 960 jaren geleden was, het huis Jacob’s van een volk, dat een vreemde taal had (Psalm 81; 6) 2),

1) Het is duidelijk dat de dichter het verdrukte Israël, dat pas uit Babel was teruggekeerd, wil bemoedigen door den lof des Heren te verkondigen, des Heren, die op zo wondervolle wijze het oude Bonds-volk uit Egypte had verlost. Hij wil het Israël van heden sterken, door te wijzen op de leidingen Gods met en de verlossinge Gods van het Israël van het verleden.

2) In Egypte was het huis van Jakob onder een volk, dat een vreemde taal had, het verkeerde daar als vreemdeling. Met die weinige woorden drukt hij den droeven en deerniswaardigen staat van het volk in Egypte uit. Zij waren niet in hun eigen erfland, zij hadden geen eigen volksbestaan;  vreemdelingen  hielden  hen  in  harde  dienstbaarheid  en  onderdrukten  hen wredelijk (zie Psalm 81: 6 en Deuteronomium 28: 49)..

2.  Zo  werd  Juda  1)  door  afzondering  van  de  wereld  en  opname  in  Gods  bijzondere bescherming  (Exodus  19:  5  vv.  Deuteronomium  7:  6)  tot  Zijn  heiligdom,  Israël  Zijne volkomen  heerschappij,  zodat  het  voortaan  ene  Theocratie  of  staat  Gods  vormen  zou (Deuteronomium 33: 5).

1) Het geheel wordt genoemd naar de takken, die op het ogenblik nog groen zijn, naar dat gedeelte, dat de erfgenaam van alle herinneringen uit den vroegeren tijd was (Psalm 76: 2), en waarin de in daadzaken verborgene voorzeggingen zouden worden vervuld..

3. De zee zag het, hoe de Heere Zelf met en bij Zijn uitverkoren volk was, en vlood (Exodus 14: 21 vv.); de Jordaan keerde zich achterwaarts, de wateren bleven op een hoop staan, zodat Israël doortrok (Jozua 3: 14 vv.).

4. De bergen van den Sinaï, waarbij Hij Zijn Verbond met Israël sloot, sprongen als rammen, de heuvelen als lammeren (Exodus 19: 18. Richteren 5: 4 vv. Psalm 68: 8 vv.).

De scheiding der Schelfzee opent, en de scheiding van den Jordaan sluit den tocht door de woestijn  naar  Kanaän;  de  zee  week  ter  zijde,  de  Jordaan  hield  stand  en  hoopte  zich noordwaarts op, opdat het verloste volk zou doortrekken. In het midden tussen deze grote wonderen van uit- en intocht verheft zich het niet minder grote wonder der wetgeving: het huppelen der bergen en heuvelen, d.i. het beven van den Sinaï en zijne omgeving..

Sinaï en Horeb met de naburige bergen, hebben door geweldige aardbevingen als het ware gesprongen, toen de Heere nederdaalde om Zijne wet te geven, en de koninkrijken zullen ook

in een geweldig beven gebracht worden, wanneer de Heere zal komen ten gerichte, om Zijne wet te volbrengen.

5.

II. Vs. 5-8. De eerste slechts eenvoudig genoemde gebeurtenis van den uittocht uit Egypte, van den intocht  in Israël en de wetgeving op Sinaï, worden nu nader voorgesteld in ene levendige aanspraak aan die krachten der natuur, aan de zee, den Jordaan en de bergen. Aan deze wordt  de vraag gericht, voor wien zij dan ook eigenlijk als voor hunnen Heer zich neigden  en  bogen.  Terwijl  het  antwoord  overbodig  gemaakt  wordt,  wordt  ook  nog  het grootste wonder uit den tocht door de woestijn genoemd, om nadrukkelijk met de gedachte te sluiten, dat Gode geen ding onmogelijk is, wat Hij voor Zijn volk wil doen.

5. Wat was u, gij zee! dat gij vloodt? gij Jordaan! dat gij achterwaarts keerdet (vs. 3 114.3)?

6. Gij bergen! dat gij opsprongt als rammen? gij heuvelen als lammeren (vs. 4)?

7. Ik zal het zelf zeggen, daar de dode natuur toch geen antwoord kan geven op mijne vraag: het  was van wege de heerlijkheid Gods, en niet  zonder reden. Beef, gij aarde!  voor het aangezicht des Heeren, voor het aangezicht van den God Jakobs, die in het midden van Zijn volk heentoog.

8. Die ook bij de beide wonderen van drenking (Exodus 17: 1 vv. Numeri 20: 2 vs.) den rotssteen veranderde in enen watervloed, den keisteen in ene waterfontein.

God  heeft  Zich  hiermede  een  onvoorwaardelijk  Beheerser  van  alle  krachten  der  natuur betoond, en Zich Zijn volk als Redder uit lichamelijken en geestelijken nood geopenbaard. Dit wil de gemeente op de sidderende aarde erkennen, prijzend verkondigen en in haar gedrag betonen..

Dat wij ons bereiden, om onzen God te ontmoeten, opdat wij niet verschrikt behoeven te zijn, maar vertrouwen op Hem mogen hebben, als Hij komt..

Ten slotte wijst de dichter nog op de beide geschiedenissen, toen de Heere Zijn volk water gaf; waarom juist op deze? "Omdat dit wonder groter is dan alle andere, en omdat het het meest betekenende is van alle; want uit een harden, dichten, stijven rotssteen een waterstroom te laten ontspringen is een daadzakelijk bewijs van onbeperkte scheppende almacht en van genade,  die den dood  tot  leven  herschept.  Voor  deze almachtige genade moet  zich alles buigen of het wil of niet. De aarde beve dan voor den Heere, den God Jakobs; zij heeft voor Hem gesidderd en voor Hem moge zij sidderen, want die Hij geweest is, is Hij nog altijd, en gelijk Hij te voren gekomen is, zo komt hij weer." Dat de beide Psalmen 113 en 114, wat inhoud  en  doel  aangaat,  volgens  den  tijd  van  hun  ontstaan  en  de  verwaardiging  door denzelfden dichter, een bij elkaar behorend paar vormen, heeft de Christelijke kerk van den vroegsten tijd af opgemerkt; want terwijl Psalm 113 volgens zijn inhoud tot het "Magnificat," den lofzang van Maria in nauwe betrekking staat, heeft Psalm 114 zijne melodie, volgens

welke  hij  pleegde  gezongen  te  worden,  aan  het  "Magnificat"  afgestaan.  Deze  is  de zogenaamde tonus peregrinus (1 Kronieken 25: 31 )..

Wij  hebben  bij  den  Engelsen  spectator  (b.  461)  ene  aanmerking  gevonden  over  het dichtkundig beleid van dezen Psalm, die wij hier kortelijk zullen laten volgen: Daar  is in Psalm 114 iets, dat zeer opmerkelijk is, hierin bestaande dat de dichter in het begin Gods tegenwoordigheid geheel bedekt  houdt,  en liever  in vs.  2 het  voornaamwoord "Zijn" wil gebruiken, dan iets van de Godheid melden. De reden hiervan schijnt klaar en deze schikking nodig  te  zijn.  Want  indien  God  te  voren  ingevoerd  ware,  zo  kon  er  gene  reden  van verwondering wezen, waarom de zee vlood en de bergen sprongen, opdat  derhalve deze stuiptrekkingen der natuur te verbazender zouden voorkomen, wordt Zijn naam niet gemeld dan op het laatst, en dan wordt God met een fraaien zwier van gedachten, te gelijk ingevoerd in al Zijne majesteit.

Wij zingen nu dezen Psalm tot lof van Christus, die ons nu ook uit den dood en de zonde, door het woeden der wereld, des vleses en des duivels in het eeuwige leven leidt..

8. Die ook bij de beide wonderen van drenking (Exodus 17: 1 vv. Numeri 20: 2 vs.) den rotssteen veranderde in enen watervloed, den keisteen in ene waterfontein.

God  heeft  Zich  hiermede  een  onvoorwaardelijk  Beheerser  van  alle  krachten  der  natuur betoond, en Zich Zijn volk als Redder uit lichamelijken en geestelijken nood geopenbaard. Dit wil de gemeente op de sidderende aarde erkennen, prijzend verkondigen en in haar gedrag betonen..

Dat wij ons bereiden, om onzen God te ontmoeten, opdat wij niet verschrikt behoeven te zijn, maar vertrouwen op Hem mogen hebben, als Hij komt..

Ten slotte wijst de dichter nog op de beide geschiedenissen, toen de Heere Zijn volk water gaf; waarom juist op deze? "Omdat dit wonder groter is dan alle andere, en omdat het het meest betekenende is van alle; want uit een harden, dichten, stijven rotssteen een waterstroom te laten ontspringen is een daadzakelijk bewijs van onbeperkte scheppende almacht en van genade,  die den dood  tot  leven herschept.  Voor  deze  almachtige genade moet  zich alles buigen of het wil of niet. De aarde beve dan voor den Heere, den God Jakobs; zij heeft voor Hem gesidderd en voor Hem moge zij sidderen, want die Hij geweest is, is Hij nog altijd, en gelijk Hij te voren gekomen is, zo komt hij weer." Dat de beide Psalmen 113 en 114, wat inhoud  en  doel  aangaat,  volgens  den  tijd  van  hun  ontstaan  en  de  verwaardiging  door denzelfden dichter, een bij elkaar behorend paar vormen, heeft de Christelijke kerk van den vroegsten tijd af opgemerkt; want terwijl Psalm 113 volgens zijn inhoud tot het "Magnificat," den lofzang van Maria in nauwe betrekking staat, heeft Psalm 114 zijne melodie, volgens welke  hij  pleegde  gezongen  te  worden,  aan  het  "Magnificat"  afgestaan.  Deze  is  de zogenaamde tonus peregrinus (1 Kronieken 25: 31 )..

Wij  hebben  bij  den  Engelsen  spectator  (b.  461)  ene  aanmerking  gevonden  over  het dichtkundig beleid van dezen Psalm,  die wij hier kortelijk zullen laten volgen: Daar is in

Psalm 114 iets, dat zeer opmerkelijk is, hierin bestaande dat de dichter in het begin Gods tegenwoordigheid geheel  bedekt  houdt,  en liever  in vs.  2 het  voornaamwoord "Zijn" wil gebruiken, dan iets van de Godheid melden. De reden hiervan schijnt klaar en deze schikking nodig  te  zijn.  Want  indien  God  te  voren  ingevoerd  ware,  zo  kon  er  gene  reden  van verwondering wezen, waarom de zee vlood en de bergen sprongen, opdat  derhalve  deze stuiptrekkingen der natuur te verbazender zouden voorkomen, wordt Zijn naam niet gemeld dan op het laatst, en dan wordt God met een fraaien zwier van gedachten, te gelijk ingevoerd in al Zijne majesteit.

Wij zingen nu dezen Psalm tot lof van Christus, die ons nu ook uit den dood en de zonde, door het woeden der wereld, des vleses en des duivels in het eeuwige leven leidt..

PSALM 115.

VERWERPING VAN AFGODERIJ EN AFGODENDIENST.

Met den voor ons liggenden Psalm stand wij in betrekking tot Psalm 113 en 114, dat zij, wat den tijd der vervaardiging betreft, eveneens uit een enigszins vroegeren tijd van de periode na de ballingschap zijn, dan die beide Psalmen Psalm 111 en 112 voorgaan. Het lied, gelijk uit zijn  feestelijke  vorm  en  inhoud  blijkt,  is  duidelijk  in  de  eerste  plaats  tot  feestviering vervaardigd  en  dan  zullen  wij,  wanneer  wij  de  plaats  Ezra  3:  10  beschouwen  niet  lang behoeven te vragen, welk feest dit geweest is-het is het leggen van den grondsteen voor den nieuwen tempel, in het jaar 534 vóór Christus.

I. Vs. 1-8. De gemeente geeft, bij monde van het eerste of volle koor, voor het werk harer handen, dat zij begonnen heeft te volbrengen, aan den Heere de eer en verzekert zich door het beroep op Zijne genade en waarheid, van zijne verdere zegenende hulp; want zij heeft reden om te vrezen voor de vijandig gezinde naburige volken, dat deze haar bij de herstelling van hare godsdienstige en burgerlijke inrichtingen hinderen zal (Ezra 3: 3); zij vermoedt reeds, dat deze ook de macht der heidenen te hulp zal roepen, om hun vijandige bedoelingen ten uitvoer te brengen (Ezra 4: 4 vv.).

1. Niet  ons, o  HEERE,  niet  ons, alsof wij enigen roem of enige verdiensten hadden, bij hetgeen nu volbracht is, maar Uwen naam geef eer, om Uwer goedertierenheid, om Uwer waarheid wil, opdat deze ons recht helder in het oog schitteren; zo zullen wij ons ook daarmee mogen vertroosten, dat Gij om de ere Uws naams ons ook verder zult helpen (Psalm 79: 9).

De ere Gods moet de Poolster, ons hart en onze wil de magneetnaald zijn; evenals nu de laatste zich steeds tot deze ster richt, zo moet al onze begeerte en ons streven gericht zijn op de ere Gods.

De gehele wereld en allen, die van hare gezindheid zijn, roepen te zamen: Aan ons de eer, aan ons komt het toe te spreken! Het geloof, dat ook hierin de overwinning is, die de wereld overwint, geeft  enkel Gode de ere en wijst  ze niet  slechts bescheiden af, maar weert  ze

gestreng af; "niet ons, niet ons; " want eer en loftuitingen moet men als vurige kolen van zich afschudden; men denke aan het treffende voorbeeld in Hand. 12: 23 en 14: 14 vv..

God had nu ten tijde der Ballingschap gezegd: Niet om uwent wil, maar om Mijnent wil zal Ik het doen (Jes. 48: 11). Nu erkennen zij, dat dit voor hen het enig toevluchtsoord is, terwijl zij alle andere hoop laten varen. Ook door het tweemaal te herhalen, tonen zij te meer, hoe goed zij zich bewust zijn van hun onwaardigheid, zodat, indien het gebeurde,  dat hun gebeden honderdmaal werden geweigerd, zij geen oorzaak hadden, om met Hem te twisten..

2. Waarom zouden, wanneer het aangevangen werk nu moest blijven liggen, de Heidenen zeggen: Waar is nu hun God? (Psalm 79: 10).

Het is den vromen niet om eigen eer te doen, die zij ook niet waard zijn (Ezech 36: 22 vv.), maar om de ere Gods. Deze schijnt te lijden, wanneer het den godvruchtigen slecht in de wereld gaat. Dan schijnen de ongelovigen recht te krijgen met hun honen van het geloof der gemeente. De leden daarvan beroepen zich echter niet op hun waardigheid of verdienste, maar daarop, dat de zaak en de eer niet de hare, maar die van haren God is. Deze God, die zich enen  onvergelijkelijken  naam in  de  wereld  gemaakt  heeft,  kan  dien  niet  straffeloos  laten schenden, zo min als Hij diegenen, die dezen belijden en aanroepen in den steek kan laten. Zijne genade en Zijne waarheid zijn de pilaren van dit geloof..

3. Wij voor ons weten wel, waar onze God is, al weten zij niets van Hem en al spotten zij met Hem, als met een machtelozen. Onze God is toch in den hemel, Hij doet al wat Hem behaagt 1) (Psalm 135: 6).

1)  Dit  vers  is  tegenstelling  van  het  vorige.  In  het  2de  spreekt  het  ongeloof,  spotten  de Heidenen, maar hier spreekt het geloof, het gelovig volk Gods zich uit. Het scheen wel, dat de Heidenen recht hadden om te vragen, of Israël werkelijk een levende, een werkende God had, die met Zijn volk was. Want het ging Israël, wat het tijdelijke aanging, niet wel. De Heere hield zich voor Zijn volk verborgen. Hij liet toe, dat de heidense naburen het volk Israëls verhinderden in het bouwen van Jeruzalems tempel. Maar Israëls vijanden mogen spotten, Israël kan en mag in het geloof en in het vaste vertrouwen antwoorden, dat hun God in den hemel is, Die alles doet wat Hem behaagt, Die zich daarom een tijd lang, als Hij het nodig keurt, Zich verborgen kan houden, den moedwil der vijanden den vrijen teugel laten, maar Die toch ten slotte zal tonen, dat Hij leeft, dat Hij de levende God is, die Zijn volk niet eindeloos laat verdrukken.

4. Hunlieder afgoden zijn, zo  kunnen wij met  waarheid tegenover hun spotreden zeggen, zilver en goud, het werk van des mensen handen (Deuteronomium 4: 28. Psalm 135: 15 vv. Jes. 44: 9 vv. Jer. 10: 3-5, 9 vv.):

5. Zij hebben enen mond, maar spreken niet; zij hebben ogen, maar zien niet;

6. Oren hebben zij, maar horen niet; zij hebben een neus, maar zij rieken niet.

7. Hun handen hebben zij, maar tasten niet; hun voeten, maar gaan niet; zij geven geen geluid door hun keel (Hab. 2: 19) 1).

1) Waarom nu nemen wij de toevlucht tot God, zo het niet is, dewijl ons leven van Hem afhangt. in Zijn hand ons heil is, bij Hem berust de overvloed aller goederen en de macht om te helpen. Wat is dan ongerijmder, dan van beelden te vragen, wat ontbreekt, dewijl zij het vermogen missen van aangedaan te worden en van waar te nemen..

8. Dat die hen maken hun gelijk worden 1), en al wie op hen vertrouwt 2); dat zij tot schande worden, gelijk de beelden hunner handen, dat zij tot niet worden (Jes. 44: 9. Wijsh. 14: 9 vv.).

Op andere plaatsen ziet de Schrift in de afgodendienst iets demonisch, doch komt daardoor met zichzelve niet in tegenspraak (1 Koningen 18: 29 Aanm); want moet men de heidense goden als vergode beelden of als vergode machten der natuur aanzien, altijd zijn zij als goden nietswaardig; het bijgeloof des volks hechtte zich aan de beelden en de toverachtige kracht, met welke het de gemoederen voor zich innam, kan slechts verklaard worden uit ene duivelse verleidende macht, die achter dezen beeldendienst werkzaam was..

Hetzelfde, die hier in ene grove gedaante optreedt, wordt op fijnere wijze tot op dezen dag herhaald in het afgodische streven van kunst, wetenschap en industrie, in de verering van het genie, zowel als van den Mammon. -O ijdelheid der ijdelheden! En gelijk de dienst is, zo is ook het loon, de dienst van hetgeen niets is verlaagt, vernietigt den mens. Is het waar bij allen afgodendienst: zo als de mens zelf is zo maakt hij zich zijnen God (Psalm 50: 21), zo wordt het ook waar: gelijk zijn God is, zo wordt de mens..

Niemand van de aanhangers der afgoderij vond ooit een weg uit, door welken hij zichzelven redde van hare ontzettende ellende. De verstrooiing der afgoderij is altijd geweest en zal altijd zijn het gevolg der goddelijke tussenkomst..

Andere tijden, andere zeden. Dat heeft ook betrekking op de zonde. Haar wezen is altijd hetzelfde, afkeer van den waren God. Maar de vormen, waarin zij zich openbaart, richten zich naar den toestand van der mensen beschaving.

2) Op niets minder heeft God recht, dan dat de wereld Hem erkenne als den enigen Bewerker van heil, dat wat men ook nodig heeft, men van Hem alles vrage en verwachtte. En daarom wordt Hij van den verschuldigden dienst  beroofd en Zijne majesteit als het ware tot niets teruggebracht,  zo  dikwijls  het  vertrouwen  elders  wordt  geplaatst.  Dit  noemt  de  Profeet heiligschennis, zodat ook de verontwaardiging Gods op vele plaatsen in jaloersheid overgaat, zo  dikwijls  Hij  ziet,  dat  beelden  en  vervloekte  afgoden  versierd  worden  met   Zijne waardigheden..

9.

II. Vs. 9-11. Van het hoofd- of volle koor zondert zich een tweede koor of een gedeelte daarvan af, en richt telkens in de eerste regels van de drie hier volgende verzen tot de in drie

delen verdeelde gemeente den eis, hun hoop op den Heere te stellen; in den laatsten regel van elk dezer verzen geeft het gehele koor, als de mond van de gehele gemeente, aanstonds ten antwoord: de belijdenis, dat de Heere hare hulp is en haar schild.

9. Israël! vertrouw gij, in tegenstelling tot hen, die hun vertrouwen op afgoden stellen en zich daar smadelijk bedrogen zien (vs. 8), op den HEERE; Hij is hun Hulp en hun Schild (Psalm 33: 20).

10. Gij huis van Aäron! vertrouw op den HEERE; Hij is hun Hulp en hun Schild.

11. Gijlieden, die den HEERE vreest! vertrouwt Op den HEERE; Hij is hun Hulp en hun Schild.

Er worden hier drie klassen onderscheiden: het  volk in zijn geheel, de uitwendig tot  den bijzonderen  dienst  uitverkorene  priesters  en  de  ware  aanbidders,  die  zich  innerlijk  Gode toewijden (Psalm 22: 24; 112: 1). Dezelfde verdeling vindt men in Psalm 118: 2-4; in Psalm 135: 19 vv. zijn zelfs duidelijk de klassen te onderscheiden, daar bij het buis van Aäron ook nog  dat  van Levi komt.  Het  huis van Aäron wordt  in ‘t  bijzonder  genoemd,  omdat  het verplicht was op den weg van vertrouwen op God voor te gaan; onder degenen, die den Heere vrezen mogen dan noch de profeten, noch de leken worden verstaan maar het gehele volk. (Psalm 112: 1; 22: 24)..

In de eerste plaats vermaant de Profeet geheel Israël in het algemeen tot het vertrouwen op God;  vervolgens  noemt  hij  afzonderlijk  het  huis  van  Aäron,  en  in  de  derde  plaats  de Godvrezenden,  van  welke  orde  het  meest  sprake  is,  dewijl God  het  gehele  volk  zonder onderscheid   had   aangenomen,   aan   allen   Zijne   genade   ook   had   gegeven,   opdat   zij gemeenschappelijk op Hem hun hope zouden stellen; in welken zin Paulus zegt (Hand. 26: 1), dat  de  twaalf  stammen  Israëls  de  beloofde  verlossing  verwachtten.  Niet  zonder  oorzaak derhalve vat de Profeet het gehele Israël samen. Maar toch, dewijl God voor Zich de Levieten in  het  bijzonder  had  gekozen  en  voornamelijk  de  Priesters  uit  het  huis  van  Aäron,  met voorbijgang van anderen, en zij bedienaars van den Godsdienst waren, eist Hij meer van hen, dan van het overige volk, niet omdat een bijzonder heil hun beloofd was, maar dewijl het billijk was, dat zij den weg aan anderen toonden, zo als de toegang tot het Heiligdom hun openstond. Alsof de Profeet wil zeggen: Gij kinderen van Aäron, van wie God heeft gewild, dat gij bedienaars van den Godsdienst voor Zijn volk zoudet zijn, wees voor anderen een voorbeeld des geloofs,  waar  gij met  dat  bijzonder  eerambt  zijt  verwaardigd,  dat  Hij zijn Heiligdom voor u heeft opengesteld..

12.

III. Vs. 12-15. Hier verheft zich nu ene enkele stem, die van den hogepriester (toen Jozua, Ezra 2: 2), en verzekert als gevolmachtigde des Heeren (Numeri 6: 27) aan de gemeente den Goddelijken zegen. Dit geschiedt op denzelfden tijd, dat van het feestoffer de askara (Psalm 38: 1 ) gebracht wordt, waarom de verzekering van genade met het: : De Heere denkt aan ons"  begint.  De  verkondiging  van  zegen  is  drievoudig,  overeenkomstig  de  drievoudige

verdeling in het vorige gedeelte; zij wordt vervolgens mede tot ene belofte van zegen voor de toekomst en eindigt met de betuiging van gezegend te Zijn voor het tegenwoordige.

12. De HEERE is onzer gedachtig geweest, Hij zal zegenen, Hij zal het  huis Van Israël zegenen (vs. 9), Hij zal het huis van Aäron zegenen (vs. 10).

13. Hij zal zegenen, die den HEERE vrezen (vs. 11), de kleinen met de groten 1).

1) Dit is van ouderdom of stand te verstaan. Voor het laatste spreekt Jer. 6: 13; algemener is het Jer. 16: 6; 31: 34 gebruikt.

14.  De HEERE  zal den zegen 1)  over  ulieden vermeerderen,  over  ulieden en over  uwe kinderen,   dat   gij   steeds   volkrijker   wordt,   geschikter   om   weerstand   te   bieden   en eerbiedwaardiger voor de u nu bespottende Heidenen (vs. 2).

1) De onzen hebben hier "den zegen" ingelast. Eigenlijk staat er: "De Heere zal tot ulieden toedoen,  tot  ulieden  en  uwe  kinderen."  Ene  spreekwijze,  die  recht  geschikt  is,  om  ene bijzondere vermenigvuldiging  van het  volk  uit  te drukken (vgl.  Deuteronomium 1: 11.  2 Samuel 24: 3)..

Wij hebben hier dus de toezegging, dat het volk Israël’s vermeerderd zou worden, een zegen, die voor Israël grote betekenis had, zie Deut 1: 11 en 2 Samuel 24: 3. Was Israël betrekkelijk klein in aantal uit Babel getrokken, vergeleken bij vroeger, nu belooft de Heere hier, dat Hij het wederom zal maken als het zand aan den oever der zee en als de sterren des hemels. Met deze belofte wil de Heere het volk bemoedigen.

15.  Gijlieden  zijt,  evenals  uwe  vaderen  (Genesis  24:  31;  26:  29;  32:  26)  den  HEERE gezegend, de gezegenden van den Heere, die geen zielloos beeld is als de heidense afgoden (vs. 4 vv.), maar de levende God. die den hemel en de aarde gemaakt heeft en ze daarom ook beide in bezit houdt en over beide het gebied voert.

Daardoor dat degenen, die vroeger tot vertrouwen op den Heere werden aangespoord hier in dezelfde   volgorde   wederkeren,   nu   de   zegen   wordt   verzekerd,   moet   niet   alleen   de onuitputtelijke  rijkdom  der  Goddelijke  genade  en  van  den  Goddelijken  zegen  worden aangeduid, maar ook de liefdezorg van God voor ieder naar zijne behoeften van stand en ouderdom. Zeer liefelijk staan de eenvoudige lieden, die God vrezen, naast de dragers van het ambt, de kleinen naast de groten, de familie naast de gemeente onder een en dezelfden drup van zegen, onder de ten zegen opgehevene handen des Allerhoogsten, die rijk is over allen, die Hem aanroepen..

Schepper des hemels en der aarde heet de Heere hier, dewijl de waarde en de grootheid van Zijn zegen daarna af te meten is..

Er is hier een duidelijke tegenstelling tegenover de nietige, levenloze goden der volken, die onmachtig waren hun dienaren en vereerders van het geringste kwaad te verlossen, of hun het minste goed toe te brengen..

16.

IV. Vs. 16-18. Nu valt weer het eerste of volle koor in en spreekt in verbintenis met de slotwoorden van het vorige gedeelte den troost en de hoop der gemeente uit. Die God, die hemel en aarde gemaakt heeft, heeft Zich den hemel tot bijzonder eigendom behouden en bewoont  dien  met  Zijne  zalige  geesten;  de  aarde  daarentegen  heeft  Hij  den  mensen overgelaten, dat zij hare goederen dankbaar genieten en Hem daarvoor prijzen. Daar nu de heidenen Hem niet kennen maar valse goden dienen (vs. 3 vv.) doch ook wij, Zijn volk, die de rechte kennis van God hebben, Hem niet meer zouden kennen, zo wij aan den ondergang werden overgegeven, zo is het volstrekt onmogelijk dat het zover met ons komt; integendeel moet  het  Gods doel zijn,  ons volk,  gelijk  de belofte is,  te verheffen te vermeerderen en voortdurend te behouden.

16. Aangaande den hemel, de hemel is des HEREN (liever: de hemel is hemel voor Jehova); maar de aarde heeft Hij der mensen-kinderen gegeven (Genesis 1: 28; 9: 1. Jes. 45: 18).

Hier vermeldt de Profeet de gezindheid Gods en Zijne vaderlijke liefde jegens het menselijk geslacht,  dat  Hij,  hoewel  Zelf  aan  niets  behoefte  hebbende,  de  wereld  echter  met  zijne schatten tot gebruik der mensen heeft gegeven. Waartoe is de aarde met zoveel verschillende goederen voorzien, welke van alle kanten zich aan onze ogen openbaren, zo het niet is, dewijl God, als een huisvader, die in alles voorziet, voor onze noodzakelijke levensbehoeften zorg draagt? Welke gemakken wij dan ook ontvangen, evenzoveel bewijzen zijn het  van Zijne vaderlijke zorg, dat is toch het besluit van de Profeet: wat mij verwondert, dat zo nalatig door de meeste uit uitleggers is over het hoofd gezien. Slotsom is, dat God tevreden met Zijn Ere, de aarde vervuld heeft met allerlei overvloed, opdat den mensen niets zou ontbreken. Doch dat God allen aardsen overvloed kan ontberen, bewijst Hij, doordat Hij de hemelen bewoont, want noch wijn, noch koren groeit daar, noch iets, wat voor het leven nodig is. Waaruit blijkt, dat God niet nodig heeft, wat men buiten Hem zoekt en hierop doelt de verdubbeling van het woord  hemel.  Aan  God  zijn  de  hemelen,  de  hemelen  voldoende,  en  dewijl  Hij  geen hulpmiddelen nodig heeft, geldt Hij zelf voor honderd werelden..

Zolang de verlossing der wereld en hare verzoening met God niet volbracht is, kan ook de scheiding van de woning Gods en die der mensen nog niet met der daad zijn opgeheven..

17. De doden zullen den HEERE niet prijzen, noch die in de stilte neergedaald zijn (Psalm 6: 6; 30: 10; 88: 11 vv.).

18. Maar wij zullen den HEERE loven van nu aan tot in der eeuwigheid (Psalm 118: 17 vv. Jes. 38: 18 vv.). Halleluja!

De gemeente Gods als zodanig sterft niet. Dat zij ook, in zo verre zij in hare bijzondere leden wegsterft, niet in den dood blijft, kon de Psalmist uit Jes. 26: 19; 25: 8 weten. Het slot van den Psalm  toont  echter,  dat  zulke  voorzeggingen,  die  een  licht  over  gindse  zijde  des  grafs verspreiden, slechts langzamerhand tot bestanddelen van het bewustzijn der gemeente en als het ware tot dogmata (leerstellingen) worden.

Anders: "Wij hopen op beter dingen, te weten, dat Gij ons, onaangezien ons tegenwoordig en dringend gevaar, zult verlossen en ons dus gelegenheid geven tot het loven van Uwen naam, waardoor U zal worden toegebracht de roem en de heerlijkheid onzer bevrijding..

Heere! Gij zijt het enige voorwerp van geloof en liefde, de bewerker, de gever, de bewaarder, de hersteller, de inhoud en het wezen van al wat uitstekend, gezegend en heerlijk is. Help ons U te prijzen, terwijl wij leven en als wij sterven, opdat Uw Naam de Eerste en de laatste op onze lippen zij. En laat de zoete geur van dien Naam onze zielen eeuwig verkwikken..

PSALM 116.

HOE MEN ZICH ONDER HET KRUIS VERTROOSTEN EN GEDRAGEN MOET.

Ware  het   Boek  der  Psalmen  naar  de  geschiedkundige  opvolging   der  gebeurtenissen gerangschikt, zo zou op deze plaats Psalm 118 staan; maar even als Psalm 107 en 108 van den Psalmen 111 en 112,  die wat  den tijd  betreft  op  hen  volgen,  door  de beide Messiaanse Psalmen van David, 109 en 110, gescheiden worden, zo zijn ook Psalm 115 en 118 door twee liederen  gescheiden,  die  wel  is  waar  niet  van  David  zijn,  maar  eerst  tot  den  tijd  na  de voltooiing van den tweeden tempel behoren; zij dragen eveneens een Messiaanse karakter, en wel zo, dat Psalm 116 overeenkomt met Psalm 109, en Psalm 117 met Psalm 110. Het in de eerste plaats voor ons liggende lied is, gelijk Delitzsch opmerkt, niet ene bede met hoopvol uitzicht gelijk Psalm 115, maar een danklied met duidelijke herinnering aan pas doorgestaan doodsgevaar, en niet gelijk Psalm 115, uit den mond der gemeente, maar van een bijzonder persoon, die zich van de gemeente onderscheidt. Kunnen wij nu met Vaihinger instemmen, dat Psalm 115 misschien Jozua, den hogepriester, tot maker heeft, niet daarin zijn wij het met hem  eens,  dat  Psalm  116  aan  Zerubbabel  zou  zijn  toe  te  schrijven.  Wij  noemen  hier integendeel Ezra, en wijzen aan het lied zijne geschiedkundige plaats aan bij Ezra 8: 31-35, waar Ezra met de onder zijne leiding teruggekeerden, een groot brandoffer in den tempel aan den Heere brengt.

I. Vs. 1-4. Nadat de heilige zanger op ene merkwaardige gebedsverhoring heeft gewezen, dat hij ondervonden heeft, en die hem het gebed aanstonds tot ene lievelingszaak heeft gemaakt, verplaatst hij ons in dien toestand vol groten angst en doodsgevaar in welke hij de naam des Heeren aanriep; hij doet dat in uitdrukkingen, die aan Psalm 28: 5 vv. herinneren, gelijk dan ook in David den zanger voor den geest staat.

1. 1) Ik heb den Heere lief 2), want de HEERE hoort mijne stem, mijne smekingen. Door de betoningen der liefde Gods is het mij mogelijk geworden het grootste en voornaamste gebod in de wet (Deuteronomium 6: 5): gij zult liefhebben den Heere, uwen God, te vervullen.

1) De dichter van dit diep gevoelige danklied wordt niet genoemd. Wij zouden hem het liefst Hizkia noemen, den door den Heere zo wonderbaar genezen koning van Juda. Maar er zijn enkele woordvormen in dit lied, die aan lateren tijd, aan den tijd der wederkering uit Babel doen denken. Maar het zegt weinig, dat wij den dichter niet kennen. Zo enige Psalm, dan is deze de vrucht des Heiligen Geestes, aan wien dezelfde Geest in het hart van alle gelovigen van alle eeuwen luide getuigenis geeft..

2) Ik heb lief. Ziedaar de grondtoon van geheel dezen Psalm. Het is een uitdrukking der zaligste en tederste liefde. Hij noemt niet eens het voorwerp zijner liefde, zo innig één gevoelt hij zich met Jehova, die hem uit allen nood en dood verlost heeft. Zijn volle hart stort hij dan ook in deze eerste woorden uit, en wat nu volgt moet dienen, om te verklaren en uiteen te zetten, waarom zijn hart zo overstelpend vol van liefde tot zijn Verbonds-God is.

2. Want Hij neigt Zijn oor tot mij; dies 1) zal ik Hem in mijne dagen 2), mijn leven lang aanroepen.

1) Alle ervaringen van Gods goedheid oefenen op ons ene aantrekkingskracht uit, die naar gemeenschap met Hem dringt, en dit is in dubbele mate van gebedsverhoring waar, omdat zij in  het  geestelijke  leven  ene  zo  veel  betekenende  plaats  innemen.  Het  gebedsleven  is  de respiratie (het ademhalen) van het geestelijk leven, en waar dit ophoudt, daar houdt ook het geestelijk leven zelf op..

2) De Wette, Moll, de Engelse Bijbelverklaring enz. houden de betekenis "mijn leven lang" voor de ware; in dien zin komt het woord meermalen voor, als: 2 Koningen 20: 19. Jes. 39: 8. Vergelijk Job 27: 6. Niet alleen dus in bange dagen, maar ook in dagen van voorspoed zal de dichter den Heere aanroepen, Hem smeken, wanneer hij in nood verkeert en Hem prijzen, als hij in voorspoed mag wandelen-

3. De a) banden des doods hadden mij omvangen, en de angsten der hel hadden mij getroffen; ik vond benauwdheid en droefenis.

a) 2 Samuel 22: 5.

Poole  tekent  bij  "banden  des  doods"  aan:  "gevaarlijke  en  dodelijke  benauwdheden,  zo verschrikkelijk als de dood zelf," en bij "angsten der hel": "hetzij dodelijke smarten, of zulke angsten  en  verschrikkingen,  gelijk  stervende  lieden  in  zich  gewaar  worden."  Het  is  niet noodzakelijk, om hier aan lichamelijke krankheden te denken. Het kunnen ook gevaren zijn, die hij van vijanden had te doorstaan, en die hem dodelijken angst en verschrikkingen hadden doen lijden.

4. Maar ik riep den naam des HEEREN aan, zeggende: Och, HEERE! bevrijd mijne ziel 1).

1) Waar nieuwe zorgen voor zijne ziele en hij van alle menselijke hulp ontbloot ter neerlag, geloofde  hij in  de  hulp  Zijns  Gods  en  riep  den  naam des  Heeren  aan.  ‘s  Heeren  naam aanroepen, zegt ons iets meer dan den Heere aanroepen. Zijn Naam is de heerlijke openbaring

Zijns Wezens, zoals Hij zich in de geschiedenis van Zijn volk ontdekt en bewezen heeft in al Zijne deugden en eigenschappen..

5.

II. Vs 5-9. Aan het slot van het vorige gedeelte was de heilige zanger met de schildering van zijnen nood tot de bede gekomen, welke hij tot den Heere gericht had, zonder bepaald aan de Goddelijke  verhoring  te  denken  en  ook  deze  een  weinig  nader  te  beschrijven;  in  plaats daarvan  gaat  hij  over  tot  een  dankbaar  erkennen  van  algemene  waarheden,  welke  de ondervondene gebedsverhoring bij hem tot levendig bewustzijn heeft doen worden; hij roept, terugziende op de genade die hij ervoer en met het oog op het ontvangene goed, zijne ziel op, die zolang door angst en zorgen was rondgeslingerd, om tot vrede in God terug te keren; hij spreekt,  terwijl  hij  zich  nogmaals  de  Goddelijke  redding  vertegenwoordigt,  de  gevolgen daarvan  uit:  Vrij  en  welgemoed,  met  zijnen  Redder  altijd  voor  ogen,  mag  hij  in  het uitgestrekte, onafzienbare land der levenden wandelen.

5. De HEERE is genadig en rechtvaardig 1), en onze God is ontfermende (Psalm 112: 4. Exodus 34: 6 vv.).

1) Gods Genade en Zijne rechtvaardigheid verbindt  hier de dichter. God heeft  hem Zijne Genade  bewezen,  en  zijne  vijanden  door  Zijn  onkreukbare  rechtvaardigheid  met  Zijne oordelen getroffen. Daarom heeft Hij ook met hem gehandeld in den weg van rechtvaardige genade. Dit is een grote troost voor alle degenen, die in geestelijke ellende verkeren. Want toch als ook deze niet alleen de genade, maar ook het recht Gods, zoals die beiden in Christus zijn  geopenbaard  en  verheerlijkt,  waarlijk  mogen  aanschouwen,  dan  zijn  zij  gered,  dan kunnen zij rusten op het volbrachte zoenwerk van Golgotha.

6. De HEERE bewaart  de eenvoudigen, die zonder eigen wil en gedachte te volgen, zich geheel aan Zijne genade, gerechtigheid en barmhartigheid overgeven (Ezra 8: 22 vv.); ik was uitgeteerd, geheel en al zonder kracht, doch Hij heeft mij verlost (2 Kor. 12: 9).

7. Mijne ziele! keer weer tot uwe rust 1), nadat gij, zolang gij in jammer en nood waart, zo vol onrust en zorg geweest zijt (Psalm 42: 6, 12); want de a) HEERE heeft aan u welgedaan2), daarin zult gij u verheugen.

a) Psalm 13: 6.

1) In het Hebr. ykyxwnml (Limnoechajki). Eig. tot uwe volkomene ruste, dewijl het woord in het meervoud staat. Een volkomene rust, zoals ze alleen in God wordt gevonden. De dichter wil zeggen, dat er geen reden is, om langer onrustig te zijn dat er zo wel voor het tijdelijke als het geestelijk leven bij den Heere God voor alle Zijne kinderen rust, overvloedige, volkomene ruste is te vinden.

2) Zo geef u dan geheel over aan het genot van den u toegedeelden vrede! Deze aansporing is te noodzakelijker  omdat de verschrikkingen van het ongeluk ook nog op een beteren tijd invloed uitoefenen..

8. Want Gij, HEERE Heere! wiens naam ik in mijnen doodsnood aanriep (vs. 4), hebt mijne ziele,  mij  gered  van  den  dood,  mijne  ogen  van  tranen,  mijnen  voet  van  aanstoot,  van uitglijden, zodat mijn oog nu niet meer behoeft te wenen, en mijn voet nu weer vaste treden kan doen.

9.  1)  Ik  zal voortaan  wandelen  voor  het  aangezicht  2)  des  HEEREN,  in  de  landen  der levenden (Psalm 56: 14; 27: 13).

1) Er is hier een omgekeerde opeenvolging van woorden, dewijl naar onze gewoonte van spreken liever eerst had moeten gezegd worden: Hij heeft mijne voeten voor vallen bevrijd, mijne ogen van tranen, ja, Hij heeft mijne ziele van den dood gered, dewijl wij gewoon zijn, om wat het voornaamste is, het laatst te noemen. Maar bij de Hebreeërs is deze opeenvolging van woorden volstrekt niet ongerijmd, wat dan ook zo moet verklaard worden. Niet slechts heeft  God  mij  van  den  nabijzijnden  dood  gered,  maar  Hij  heeft  nog  genadiger  met  mij gehandeld, mijne treurigheid verdrijvende en tot mij Zijne hand uitstekende, opdat ik niet zou omkomen;  want  het  was  een  vermenigvuldiging  van  de  genade  Gods,  dat  Hij  den  bijna ontzielde tot het leven terugbracht..

De Septuaginta heeft van dezen Psalm twee Hallelujah-psalmen gemaakt en laat dan de eerste bij dit vers eindigen. Psalm 114 en 115 heeft zij tot één gemaakt.

2) Uit Genesis 17: 1 blijkt duidelijk dat "wandelen voor Gods aangezicht" ene geestelijke betekenis heeft, evenals "wandelen met God."

Ene ware erkentenis van Gods genade doet ons niet alleen rust vinden in Hem, maar maakt, dat  Zijne genade bij ons blijft.  Het  vermeerdert  de lieflijkheid  van elke vertroosting,  het reinigt haren aard en verlengt haren duur. Indien de gelovige vrede kan hebben in enige zaak op een afstand van God, zo is dat een slecht teken. Maar wanneer de Heere hem vrede heeft gegeven, wanneer hij bewijzen van onderscheidende liefde gezien heeft in Zijne weldaden, wanneer hij troost ondervonden heeft onder lijden en gemeenschap met God, zal dit hem niet stemmen om te rusten in God, om dien gelukkigen toestand aan te kweken en de voortduring er van te verlangen? Alle dingen zijn elders ijdel, maar daar is volkomene voldoening..

Voor het aangezicht des Heeren wandelen wil zeggen, verkeren onder de trouwe zorg en hoede Gods. De dichter heeft op zo kennelijke wijze des Heeren uitredding ondervonden, dat hij uit het verleden ook vaste hope koestert voor de toekomst. Hij weet, dat aan God zijn gehele leven behoort, dat God over zijn leven de wacht houdt.

10.

III. Vs. 10-14. De Psalmist gevoelt zich gedrongen tot ene openlijke belijdenis van hetgeen zijn hart gelooft, hoewel hij daarom aan menige kwelling zal blootstaan, hij heeft het toch genoeg ervaren, dat menschentroost en hulp niets betekent en men zich alleen op den Heere werkelijk kan verlaten. Dezen God die grote dingen aan hem gedaan heeft, wenst hij Zijne weldadigheid te vergelden, maar hij kan niet anders, dan dat hij alles, wat deze hem toeschikt, zij het vreugde of leed, met een onderworpen hart aanneemt en Zijnen naam predikt, maar ook zijne gelofte, die hij in den nood den Heere heeft gegeven, wil hij thans voor al het volk betalen.

10. Ik heb geloofd 1), op Gods woorden genade al mijn vertrouwen gesteld, daarom sprak ik, legde ik, gelijk dat bij waar geloof des harten niet anders kan zijn (Rom. 10: 10), van hetgeen ik voor waar houd, getuigenis af door de belijdenis van mijne lippen (2 Kor. 4: 13); ik ben door  de  wereld,  die  het  niet  kan  verdragen,  dat  men  haar  veracht  en  den  Heere  alleen aanhangt (Joh. 15: 19), geplaagd en tengevolge daarvan zeer bedrukt geweest.

1)  Wederom herhaalt  hij hoe  hij in  grote  ellende  verkeerd  heeft,  opdat  het  wonder  der bevrijding des te beter voor den dag zou komen. Maar hij zegt vooraf, dat hij uit de zuivere gewaarwordingen zijner ziele spreekt, en niet anders met zijn mond zal voortbrengen, dan wat hij lang overdacht en wel rijpelijk overlegd had. Dit is nu de kracht van de uitdrukking: Ik heb geloofd,  dewijl  ik  sprak,  dat  de  woorden  uit  de  ernstige  aandoeningen  van  zijne  ziele voortkwamen. Paulus (2 Kor. 4: 13) deze plaats aanhalende volgt de Griekse Overzetting: Ik heb geloofd, daarom heb ik gesproken. Maar dewijl ik elders heb herinnerd, dat het door den Apostel niet was bedoeld, enkel woorden of lettergrepen aan te halen, zij het voldoende, dat de woorden naar hun oorspronkelijken zin eigenlijk passend zijn gemaakt voor de zaak, welke door Paulus aldaar wordt behandeld..

In het Hebr. rbda yk ytnmah (Hèëmanthi ki adabbeer). LXX vertaalt episteusa dio elalhsa. Het is daarom, dat de Apostel Paulus in 2 Kor. 4: 13 ook deze plaats aanhaalt: Ik heb geloofd, daarom heb ik gesproken, en onze Staten-Overzetters de woorden in onzen Psalm ook aldus vertalen. Calvijn, zoals wij reeds boven hebben aangegeven, vertaalt, zoals er letterlijk staat: Ik heb geloofd, dewijl ik sprak. Anderen, zoals Delitzsch: Ik heb geloofd, wanneer ik sprak. In elk geval wil de dichter zeggen, dat ook te midden van hooggaande noden zijn geloof hem niet begeven had.

11. Ik zei in mijn haasten, toen ik steeds op nieuw moest ervaren hoe mensenhulp zonder nut is (Psalm 60: 13; 146: 3): Alle mensen zijn leugenaars, zij beschamen het in hen gestelde vertrouwen en laten in den steek, die op hen hopen (Psalm 62: 10. Rom. 3: 4 3.4).

De mensen kan men niet beter leren kennen dan in grote noden, wanneer men hun hulp het meest nodig heeft.

Hoe meer ik de mensen leerde wantrouwen, des te sterker werd mijn geloof in God..

12. Wat zal ik, nu ik boven bidden en denken geholpen ben, den HEERE vergelden 1) voor al Zijne weldaden, aan mij bewezen?

1) De dichter vraagt hier niet, waarmee hij den Heere nu wel zal tegenkomen, alsof hij den Heere iets wil of kan wedergeven, voor hetgeen hij heeft ontvangen, maar in den zin van, Heere, zal ik het ooit kunnen doen? Hij voelt zich zo klein, zo nietig. Hij zinkt zo diep weg onder het besef van de verbeurde weldaden Gods, dat hij tot dezen uitroep komt en nu niet anders zal doen, dan met die weldaden in zijn God eindigen. Dit is toch de betekenis van vs. 13 en 14.

13. Dit is het, wat ik Hem ten dank wil doen, want de enige dank, dien een gered zondaar bewijzen kan, is Gods genade gade te slaan: ik zal den beker der verlossingen opnemen bij den maaltijd van het dankoffer, en den naam des HEREN aanroepen, "in den naam des Heren roepen."

14. Mijne geloften (Psalm 56: 13) zal ik den HEERE betalen, nu, in de tegenwoordigheid van al Zijn volk.

Ook over  de bedoeling van deze beide verzen zijn de gedachten zeer  verschillend.  Deze beroepen er zich op, dat met offeranden van dank en van geloften een gemeenschappelijk en vrolijk eten en drinken voor Gods aangezicht verbonden was (Leviticus 3: 2 en 17 ). Zulk ene offerande beloofde de dichter te zullen brengen (vs. 14), en alsdan wil hij den "beker der verlossingen," den beker des danks voor den ondervonden zegen, opnemen, om de gasten voor te gaan in het drinken van dezen, en daarbij den naam des Heren aan- en uit te roepen (vs. 13), verhalende Zijne goedertierenheid. Anderen daarentegen vatten het woord kelk of beker op in den beeldrijken zin, waarin het zo menigmaal voorkomt, als betekenende het iemand toegedeelde lot, hetzij gelukkig (Psalm 23:  5) of ongelukkig (Psalm 75: 9). Men verstaat dan onder den "drinkbeker der verlossingen," of de volheid en menigvuldigheid van den aan den zanger toegedeelden zegen; hij wilde met dezen al dien zegen in Zijn gemoed behoudende, voor den Heere treden, en volgens het voorbeeld van Abraham, die dit na elke ondervinding  van  zegen  deed,   lovende  en  dankende  den  Heere  aanroepen,  de  enige vergelding, die de arme mens Gode voor Zijne weldaden kan geven; of men verstaat het van den bitteren lijdenskelk, die echter niets dan zegen in zich verbergt; dien wilde de zanger met onderwerping aannemen en onder aanroeping van des Heren naam drinken,  omdat  hij uit ervaring wist, dat deze tot een kelk der vreugde worden zou. Hoe men ook nu de woorden moge opvatten,  in elk  geval heeft  het  betrekking  op  het  lijden van Christus,  die bij den laatsten paasmaaltijd den kelk der zegening, gelijk de derde beker heet (Numeri 9: 5 ), opnam en  daarbij  Zijn  avondmaal  instelde  (MATTHEUS.   26:  27),  daarop  naar  Gethsemané heenging, en daar uit Zijns Vaders hand den lijdenskelk aannam (MATTHEUS. 26: 36 vv.), die aan de wereld de verlossing moest aanbrengen. Gelijk wij nu in Psalm 22, 23 en 26 ene voorzegging  van  Christus  moesten  vinden,  zo  ontmoet  ons  dezelfde  profetische  geest  in hetgeen in vs. 13b en vs. 14 volgt. Ook reeds in vs. 3 vv. ademde die ons tegen, en ook in de volgende afdeling merken wij Hem op, als duidelijk wijzende op de opstanding van Christus, zodat deze Psalm aan Psalm 109 zich aansluit, even als later Psalm 117 in samenhang staat met Psalm 110, en als het ware de keerzijde daarvan vormt..

De dichter wil in vs. 12 beginnen om den Heere te loven en te prijzen voor de redding en verlossing hem aangebracht uit ramp en beproeving! Doch waar hij zulke, doen wil, daar staat

hij al dadelijk verlegen en gevoelt zijne onmacht...en in plaats van wat te zeggen, kan hij slechts  eerbiedig  vragen,  vragen  aan  den  Heere  zelven,  die  met  Zijne  gunstbewijzen  zelf alleen ook de dankbaarheid schenken kan: "Wat, wat zal ik den Heere vergelden voor al Zijne weldaden mij bewezen?" Doch waar de mens alzo in diepe afhankelijkheid aan God zelven ook om de kracht en de stof der dankbaarheid vraagt, daar blijft van Gods zijde ook het antwoord niet achter, maar legt Hij zelf door den H. Geest den beweldadigde de woorden als op  de lippen.  Daarom kon op  de vraag,  die wij daar  zo  even hoorden,  ook  dadelijk  de betuiging  volgen:  "Ik  zal  den  beker  der  verlossingen  opnemen  en  den  naam  des  Heren aanroepen."

Wie, die door Gods genade herboren werd, heeft dezen Psalm niet lief! Hij hoorde den dichter den toestand beschrijven, die bij hem was, toen de vreemdelingschap in ‘t eigen hart ophield, ja in die donkerheid der ziel waren het banden des doods en angsten der hel. Hoe eenvoudig was die bekeringsgeschiedenis: ik riep den naam des Heren aan en...de Heere is genadig onrechtvaardig!" Nu zouden wij Hem willen danken, maar zo de dankbaarheid in ons hart ontgloeit, zij is ene verlegene. Heere! wij hebben niets om U aan te bieden, wij kunnen niet danken. Onze dank is alleen het dankoffer aan Golgotha, ons danken het zien op Uwe genade. O, dat willen wij doen. Geef kracht, dat wij altijd op Jezus zien!.

15.

V. Vs. 15-19. In een zeer kostelijk woord vat de Psalmist de genaderijke levenservaringen, die hij gemaakt heeft, te zamen en bidt hij nu den Heere, hem tot rechten, vollen dank voor de redding van zijn leven en bevrijding uit de banden, waarin hij gelegen heeft, genadig te zijn. Daarop geeft hij nog eens zijn voornemen, gelijk hij dit reeds aan het slot der vorige afdeling heeft uitgesproken, te kennen, doch in veel meer omvattende woorden.

15. Kostelijk is in de ogen des HEREN de dood Zijner gunstgenoten, zodat Hij hun leven niet ligt  in doodsgevaar laat  komen, integendeel alles aanwendt  om het  te onderhouden en te beschermen (Psalm 72: 14), en wanneer Hij het  toch ten dode  toe  laat  komen, zeer ver reikende en gezegende gevolgen daaraan verbindt.

De Apostolische constituties (VI. 60) bevelen aan deze en ander woorden uit de Psalmen aan te heffen bij de begrafenis van gelovig ontslapenen. Onder keizer Decius (hij regeerde van 249-251 n.Chr.) ging Babylas, bisschop van Autiochië, deze zingende, vol zalige hoop, in den dood..

Hoe kostelijk moet dan wel niet in die ogen Gods de dood, de gehoorzame dood Van Zijnen grootsten gunstgenoot, van Zijn eigen heilig kind Jezus geweest zijn? Ja, zo kostelijk was Hem die dood, zo kostbaar dit kruis, dat Hij verkoos om den Vader daaraan gehoorzaam te zijn boven den koningskroon, dien de wufte menigte hem aanbood om met  de wereld te heulen....zo kostbaar die dood en dat kruis, dat God in Zijne oneindige wijsheid en liefde er als loon  het  leven ener  wereld  aan verbond,  die anders den eeuwigen dood  had moeten sterven! Zo kostbaar die dood en dat kruis, dat het voor den Christus zelven en in Hem voor al

de Zijnen, die Hem door het geloof aanhangen, en die de Vader Hem gegeven heeft, gevolgd werd door de kroon der opstanding en het leven der eeuwige hemelse heerlijkheid.

16. Och HEERE! zeker ik ben Uw knecht, ik ben Uw knecht, een zoon Uwer dienstmaagd (Psalm 86: 16); schenk mij nu de genade, U op de rechte wijze te danken; Gij hebt mijne banden (vs 3) losgemaakt.

In het jaar 303 n.Chr., onder de tiende heidense vervolging werd ook een kind van 7 jaren om de belijdenis der waarheid ter dood veroordeeld; zijne moeder gaf het zelf den scherprechter over; zij ving zijn hoofd op in een ondergehouden doek, drukte het nogmaals aan haar hart en bezigde daarbij de woorden: "Kostelijk is in de ogen des Heren de dood Zijner gunstgenoten. Och Heere! zeker ik ben Uw knecht, de zoon Uwer dienstmaagd.".

De knechten Gods zijn de ware heiligen, in wier leven en dood Hij verheerlijkt wordt; de zielen  kunnen  niet  te  niet  gaan,  niemand  kan  den  hun  bestemden  levenstijd  op  aarde verkorten. Maar wanneer de tijd van hun ellende en van hun werk is vervuld, zal de Heere hun het nieuwe Jeruzalem (vs. 19) geven, waar zij al hun beloften zullen betalen met al de vrijgekochten en eeuwige offeranden van lof en dank zullen geven aan Hem, die hen beminde en hen van hun zonden wies in Zijn dierbaar bloed. Dat wij dan onze roeping en verkiezing zoeken vast te maken, dat wij vertrouwen op den Heere in den weg der waarheid, dat wij geen gevaar vrezen en gene moeite in ons  werk  ontwijken. Dat  wij den dag van onzen dood beschouwen  als  het  einde  van  onzen  arbeid  en  van  onzen  strijd,  onzen  ingang  in  rust, heerlijkheid en zaligheid..

17. Ik zal U offeren ene offerande van dankzegging, en den naam des HEREN aanroepen, "in den naam des Heren roepen"

De ware dank is de erkentenis: ondankbaar te zijn, en daarom in Jezus naam de vergeving af te smeken..

18. Ik zal mijne gelofte den HEERE betalen, nu 1), in de tegenwoordigheid van al Zijn volk (vs. 13 en 14).

1) Niet morgen of overmogen, maar nu, thans, op ditzelfde ogenblik. Ziet daar uw voorbeeld en het mijne! Gij hebt geen tijd te verliezen.

Zo  dienen  de  weldaden  der  verlossingen  Gods,  om  het  geloof  Zijner  gunstgenoten  te versterken  in  de  genaderijke  betrekking,  waarin  zij  tot  Hem  staan.  Hiervan  weten  alle kinderen Gods te spreken, wier banden de Heere heeft losgemaakt.

19. In de voorhoven van het huis des HEREN, in het midden van U, o Jeruzalem! Halleluja.

De tempel stond dus reeds weer, toen dit lied werd gedicht; in hen voorhof was men gewoon na het brengen van het offer het plechtig maal te houden..

Met een, o Heere! hecht zich de dichter aan Jehova, met een: "in de tegenwoordigheid van al Zijn volk" aan de gemeente, met een: "in het midden van u, o Jeruzalem", aan de heilige stad. De  ene  gedachte,  die  zijne  gehele  ziel vervult,  en  waarin  zijn  rijk  lied  wegsterft,  is  het Halleluja aan het slot..

Hier volgde nu waarschijnlijk het offer, waarvan wij in Ezra 8: 30 lazen.

Wij allen, Gods kinderen, zijn door Gods genade van dood en hel gered, daarom beminnen en prijzen wij Hem en vinden wij in dezen Psalm onze eigene ervaring..

Hoezeer moet het hart van al God kinderen zijn opgewekt, om aan de tafel der verzoening, zich in het geloof in Christus en Zijn aangebracht heil verlustigende, in dankbare toewijding aan God, den beker der verlossing op te nemen, gedachtenis vierende van de uitnemendste en zaligste verlossing door gemeenschap aan het offer, door den Middelaar gebracht! Of zullen ook wij onze geloften den Heere niet betalen in de tegenwoordigheid van al Zijn volk, ook dan, wanneer de Heere ons als Zijne gunstgenoten op ene bijzondere wijze behandelt en toont dat Hij het leven van Zijne kinderen op enen groten prijs schat? Dat dan hetzelfde voornemen ook ons beziele, dat ook wij de offers van hart en leven, en alles, wat wij bezitten, den Heere wijden, nooit vergeten. Hem onze geloften te betalen en in Zijne voorhoven in het midden der vergadering Gods betonen, dat Jehova’s dienst onze keus en onze zaligheid is. Gewis ons hart en leven zullen getuigen, dat wij des Heren zijn en wij zullen nooit vergeten, dat de Algoede ons heeft welgedaan..

Wanneer wij er ons ernstig op toeleggen, om den Allerhoogste onze beloften te betalen, zo moeten wij steeds blijven denken, dat wij niet in staat zijn, Hem Zijne weldaden te vergelden. En  wanneer  wij  ons  voorstellen  onze  onbekwaamheid,  om  aan  onze  verplichtingen  te voldoen, zo mag dat niet geschieden om ons van onze schuld te ontheffen, maar om ons des te ijveriger en nauwgezetter te maken in het beoefenen der godsvrucht..

PSALM 117.

VAN DEN MESSIAS EN ZIJN RIJK.

De 117de Psalm is een meesterstuk des Heiligen Geestes, om met zo weinige woorden zo veel te zeggen; maar ook een toonbeeld, hoe iets wat de woorden aangaat, gemakkelijk en bekend kan zijn, terwijl het toch in zijne betekenis en kracht zo weinig wordt verstaan. Dezen kleinen Psalm zal ieder Jodenkind van buiten hebben gekend en toen het vervuld werd, is het zo weinig begrepen..

Op  den  dank-Psalm,  den  116den,  die  in  een  Halleluja  eindigt,  volgt  deze  kleinste  aller Psalmen, een Halleluja tot de heidenwereld, door Cassiodorus (een Oost-Gothisch staatsman van de zesde eeuw na Christus) Psalmorum quasi punctum (als het ware de punt der Psalmen) genoemd, omdat de punt het grondelement van alle geometrische figuren en de inhoud van dezen Psalm de grondstof van alle andere, ten minste van alle Messiaanse is..

Zonder twijfel schrijven wij hem, evenals den vorigen Psalm, aan Ezra als vervaardiger toe, alhoewel wij dezen in Ezra 9: 1-10: 44 zozeer tegen de huwelijken met vreemde vrouwen zien ijveren, want hoe groter en oprechter zulk een ijver, des te minder heeft het zeker den man Gods aan Goddelijk licht ontbroken omtrent het ware universalismus van den geopenbaarden godsdienst  en  het  was  hem,  bij  afzondering  van  Israël  van  de  heidenwereld  zeker  ook behoefte, om de heidenwereld in te sluiten in de verwachtingen van Israël’s zegen.

1. Looft den HEERE, alle Heidenen! prijst Hem, alle natiën! (Rom. 15: 11).

2. Want zijns goedertierenheid is geweldig is bijzonder krachtig en groot over ons 1) en de waarheid des HEREN is in der eeuwigheid! Halleluja! 2)

1) In dit ons is Israël en de heidenwereld begrepen Wat God onder de O. Bedeling aan Israël had geschonken, was bestemd, om ook het eigendom der heidenwereld te worden, n.l. de openbaring van Zijn Wezen, maar dan in de volheid der Bedeling van het N. Verbond.

2)  De  beloften,  die  op  de  heidenen  en  hun  bekering  zien,  zijn  zeer  vele  in  het  Oude Testament; ook Israël’s roeping tot het zendingswerk is dikwijls genoeg uitgesproken; maar zo,  gelijk  de  woorden  hier  staan,  als  ene  vreugdevolle  uitstorting  des  Geestes  over  alle heidenen en aan alle heidenen, opdat zij God, Jehova, zouden loven en prijzen voor Zijne heerlijk zich uitstorten den zegen en Zijne eeuwige waarheid, dat is enig in zijne soort, daarin ligt het zekerste bewijs, dat de verlossing Gods, hoewel die van de Joden komt, toch een algemeen goed van alle volkeren volgens Gods raadsbesluit moet worden..

De  aansporing  wordt  tot  alle  volkeren  zonder  onderscheid  en  tot  alle  natiën  zonder uitzondering gericht en heeft haren grond in de macht van de over Israël gebied voerende genade en de eeuwigheid van de waarheid van Jehova. Israël is de gemeente van genade en waarheid, de gemeente van Jehova heeft genade en waarheid ten grondslag van haar bestaan tot het leven van haar aanzijn, ten doel van hare verkondiging in woord en daad. Het zijn de Goddelijke machten, die zich in Israël eens volkomen openbaren en ontvouwen en van Israël uit  de  wereld  zullen  overwinnen;  want  de  heidenen  behoeven  slechts  aan  den  God  der openbaring  de  ere  te  geven,  zo  worden  zij  deelgenoten  van  hetgeen  Israël  bezit,  de overwinnende genade betoont zich ook aan hen krachtig en de eeuwige waarheid blijkt ook aan hen. Deze toekomst is het, die deze weinige gevleugelde woorden met alles omvattende liefde zouden willen verhaasten..

Zo alle heidenen God moeten loven, zo moet Hij te voren hun God worden; zal Hij God zijn, zo moeten zij Hem kennen en aan Hem geloven en alle afgoderij laten varen, naardien men God niet kan loven met enen mond vol afgodendienst, of met een ongelovig hart; zullen zij geloven, zo moeten zij te voren Zijn woord horen en daardoor den Heiligen Geest verkrijgen, die hun hart door het geloof reinigt en verlicht, want men kan niet tot het geloof komen, noch den Heiligen Geest ontvangen, of het woord moet eerst gehoord worden (Rom. 10: 14); zullen zij Zijn woord horen zo moeten er predikers tot hen worden gezonden, die hun Gods woord verkondigen,  want  alle heidenen kunnen niet  naar  Jeruzalem komen of onder  het  kleinen hoopje der Joden zich begeven. Zo spreekt de Psalmist ook hier niet: "alle gij heidenen komt

naar Jeruzalem," daar hij laat ze blijven waar ze zijn, en spreekt hen daar op hun plaats aan, dat zij God moeten loven..

Wat God aan Zijne kerk doet wordt ten zegen der gehele wereld..

PSALM 118.

DANKZEGGING  VOOR  DE  WELDADEN,  DOOR  HET  LIJDEN  VAN  CHRISTUS VERWORVEN.

Wat het slot van Psalm 117 zegt van de waarheid van Jehova, dat zij eeuwig duurt, zegt het begin van Psalm 118 van hare zuster, de genade. Deze is de slot-Psalm van het Hallel, dat met Psalm 112 begint, het derde Hodu of de derde der Psalmen, die op het reeds bij Jer. 33: 11 vv. duidelijk uitgedrukte liturgische thema "Looft den Heere, want  Hij is goed" gebouwd zijn (Psalm 105, 107, 118, 136).

Gedurende een rijksdag te Augsburg (1530) moest Luther, gelijk reeds bij Psalm 46: 4 werd gemeld, te Coburg achterblijven; uit deze "woestijn" (Openbaring 12: 6) schreef hij aan den abt Friedrich te St. Ilgen in Neurenberg ene verklaring van den 118den Psalm. In de voorrede daarvan zegt hij: "Dit is mijn Psalm, dien ik liefheb." Hoewel het gehele Psalmboek en de gehele Heilige Schrift mij dierbaar is, zo ben ik  toch bijzonder aan dezen Psalm gehecht, zodat hij de mijne moet heten en zijn. Hij heeft zich ook zo dikwijls ten opzichte van mij verdienstelijk gemaakt en heeft mij uit menige groten nood gehouden, waar mij noch keizers, noch koningen, noch wijzen, listigen of heiligen hadden kunnen helpen. Hij is mij liever dan de eer, het goed en de macht van den paus, den Turken den keizer; ik zou ook dezen Psalm niet voor hen allen willen ruilen. Zo iemand mij verwonderd mocht aanzien, dat ik dezen Psalm als mijnen Psalm roem, daar hij toch aan de gehele wereld gemeen is, die moet weten, dat de Psalm daarmee aan niemand ontnomen is. Christus is ook de mijne en toch blijft Hij dezelfde Christus voor alle heiligen. Ik wil niet jaloers zijn, maar met vreugde mededelen. Mocht God het geven, dat de gehele wereld den Psalm den haren noemde, als ik hem den mijnen. Dat zou de lieflijkste twist geven, bij welke nauwelijks ergens ene eensgezindheid en liefde kunnen vergeleken worden. Er zijn er helaas weinigen, ook onder degenen, die het meer dan anderen moesten doen, die tot de Heilige Schrift of tot enigen Psalm in hun gehele leven eens van harte spreken: Gij zijt mij een dierbaar boek, gij moet mijn eigen Psalm zijn. Het is wel de grootste plaag op aarde, dat de Heilige Schrift zo veracht is ook bij degenen, die tot hare beoefening geroepen zijn. Alle andere zaken, kunst, geleerdheid, men beoefent ze dag en nacht, en er is geen einde aan den arbeid en de zorg, maar de Heilige Schrift laat men liggen, alsof men haar niet nodig had. En die haar zoveel eer aandoen, dat zij haar eens lezen, die kennen haar aanstonds, en er is nooit ene kunst of enig boek op aarde geweest, waarin ieder zo spoedig uitgeleerd was als in de Heilige Schrift. Het is toch geen woord om te lezen, gelijk zij menen, maar een levenswoord, dat ons niet gegeven is tot  beschouwingen, maar voor het leven. Maar ons klagen baat ons niet. Christus, onze Heer, helpe ons door Zijnen Geest, Zijn heilig woord met ernst liefhebben, en eren! Amen.".

De geschiedkundige gebeurtenis, aan welke de Psalm zijn ontstaan te danken heeft, is volgens de aanwijzingen bij Ezra 6: 18 de inwijding van den voltooiden tempel in Maart van het jaar 515  vóór  Christus,  en  gelijk  nu  naar  alle  waarschijnlijkheid  de  Hogepriester  Jozua  de vervaardiger van Psalm 115 geweest is, zo zal ook dit lied wel dezelfden man toebehoren. Wij hebben bij de beschouwing van den Psalm de volgende verdelingen te maken:

I.  Vs.  1-4.  Door  priesters  en  Levieten  afgehaald  begeeft  zich  de  feesttrein,  welke  de offerdieren bij zich heeft, die voor het feest der inwijding bestemd zijn, naar den tempelberg. Aanstonds bij het opbreken wordt van de zijde der Levitische zangers in dezelfde verdeling, die reeds bij de opwekking en belofte in Psalm 115: 9-15  werd  gehoord, de opwekking vernomen  om  den  Heere  te  danken  en  Zijne  barmhartigheid  en  genade  te  prijzen.  De opwekking wordt in de eerste plaats gericht tot allen en ieder zonder onderscheid (vs. 1), vervolgens tot het volk in algemeen (vs. 2), daarop tot de priesters, die tot den bijzonderen dienst uiterlijk zijn afgezonderd  (vs. 3), verder tot de ware aanbidders van God, die zich inwendig den Heere hebben toegewijd (vs. 4). Wij moeten ons nu bij ieder vers in ‘t bijzonder voorstellen, hoe eerst de gehele feestvierende menigte zonder onderscheid, vervolgens het volk zonder de priesters, daarna de priesterschap onder het volk, eindelijk ene afgezonderde menigte uit de priesterschap en het volk ook werkelijk de woorden: Zijne goedertierenheid duurt tot in der eeuwigheid, als in echo herhaalt. Ieder vers heeft hier en in het volgende: zijn bijzonderen zin, eigen geur en eigen kleur, de ene gedachte hangt aan de andere, gelijk tak aan tak, gelijk bloem aan bloem, wanneer men ene guirlande vlecht.

1. Looft den HEERE, op wie gij niet te vergeefs hebt gehoopt (Psalm 115: 9 vv.), maar die werkelijk aan u gedacht en u gezegend heeft (Psalm 115: 12 vv.), want Hij is goed, gelijk wij dat  reeds  bij  onze  vrijlating  uit  Babels  ballingschap  (Psalm 107:  1  vv.),  en  nu  nog  op overvloediger wijze in het teruggeven van den tempel hebben ondervonden. Looft Hem, want Zijne goedertierenheid is in der eeuwigheid 1).

1) Dit is de grondtoon van alle Psalmen. Het N. Testament, dat alles nog tederder en voller uitdrukt (zo als het voegde, daar, waar God geopenbaard wordt in het vlees, en alles nabij, voel-  en  tastbaar  wordt)  -noemt  God  liefde.  Dit  is  zeker  veel  krachtiger;  nochtans  het denkbeeld liefde ligt reeds in het woord goed. Het goede is het volmaakte, zodat er in dien zin slechts Eén is, die goed is..

2. Dat Israël, nu de verwachting, bij het leggen van den eersten steen gevoeld, vervuld werd, zegge, dat Zijne goedertierenheid in der eeuwigheid is.

Allen moeten dit zeggen, maar God gaat altijd van Israël uit. Wij spreken gewoonlijk in het algemeen, en dan moet  ieder er maar uit  nemen wat  voor hem past. God spreekt  in het bijzonder, en breidt dat vervolgens uit tot al de anderen. Hem behaagt ene zaak, uit te breiden tot in het oneindige. Breidde God niet den enigen Abraham uit tot millioenen en nog eens millioenen?.

3. Het huis van Aäron 1) zegge nu, dat Zijne goedertierenheid in der eeuwigheid is.

1)  Wij,  die geloven,  zijn ook  het  huis van Aäron.  Wij zijn door  Christus een koninklijk priesterdom geworden; ja allen, die den Heere vrezen, zijn het en moeten dit zeggen..

4.  Dat  degenen,  die  den  HEERE  vrezen,  nu  zeggen,  dat  Zijne  goedertierenheid  in  der eeuwigheid is.

Geheel Israël, de priesterschaar, inzonderheid de godvruchtigen in den lande, worden hier opgewekt, om den Heere te prijzen en te verheerlijken.  Alzo  werd elk in onderscheidene betrekkingen  en  in  verschillenden  stand  bij zijne  heiligste  verplichting  bepaald,  maar  ook tevens  hierdoor  ene  onderscheiding  gepredikt  tussen  den  waren  dienaar  Gods  en  de uitwendige belijders van Jehova’s naam,  die waardig  was,  dat  ieder  daaraan zijn hart  en gezindheden  nauwkeurig  onderzocht,  zouden  zij  waardiglijk  delen  in  de  openbare  en dankbare vermelding van Jehova’s onberouwelijke ontferming en goedertierenheid, waarin de ware Gods kerk alleen zich gemeenschappelijk mocht verenigen. Alzo toch is de uitdrukking en de geest der openbare godsverering; zo spreekt de kerk tot allen, die zich met haar in uitwendige belijdenis en Godsverering verenigen, tot onderwijs en opwekking des harten in de vreze Gods..

Niet alleen de priesters, maar alle leden der gemeente moeten God prijzen. Gelegenheid tot uitdrukking van deze begeerte geeft de gewone godsdienst. Aanleiding vindt de gelovige in de  liefde  Gods,  die  zich  in  eeuwigdurende  goedertierenheid  gedurig  op  nieuw  betoont, waarvan de personen in ‘t bijzonder en de gemeente in ‘t algemeen de rijkste ondervindingen heeft, terwijl men elkaar door mededeling van bijzondere gebedsverhoring wederkerig moet versterken..

5.

II.  Vs.  5-18.  Bij  het  verder  optrekken  naar  den  tempelberg,  dus  op  den  weg  daarheen, herinnert zich de gemeente de ondervondene genade van God, in de nu gelukkig doorgestane ellende der laatste 19 jaren (534-515 v.Chr.), sedert het leggen van den eersten steen tot aan het einde van den bouw. Zij heeft, gelijk het koor der Levitische zangers in de voor ons liggende afdeling haar aanwijst, verhoring harer gebeden verkregen; haar vertrouwen op den Heere is bevestigd, ja, zij is uit den nood, die hare tegenstanders haar van alle zijden bereid hadden, zo zegerijk te voorschijn getreden, dat zij zich op nieuw bewust is geworden van hare overmacht over alle heidenen en er niet aan twijfelt, dat hoezeer men haar ook stote, zij toch niet vallen zal (vs. 5-13). Vervolgens heft zij op nieuw het lied harer jeugd aan, dat steeds weer nieuw moet worden en breidt het uit tot een lofgezang, dat uit alle tenten moet worden gehoord en dat in de toekomst eens zijne volle betekenis zal verkrijgen. Daarop ontvouwt zij nog verder de reeds vroeger uitgesprokene gedachte omtrent haren onwankelbaren staat, dat Gods volk niet kan sterven maar geroepen is tot altijddurende verkondiging van hetgeen de Heere doet, en uit elke kastijding tot een nieuw leven opstaat (vs. 14-18).

5. Uit de benauwdheid, toen ik mij van alle zijden in het gedrang mijner vijanden bevond, heb ik den HEERE aangeroepen; de HEERE heeft mij verhoord, stellende mij in de ruimte; Hij

hielp mij uit dien nood en bracht mij in volle vrijheid en vrolijkheid (Psalm 4: 2; 18: 20; 31: 9).

"Benauwdheid," "angst" wordt ook in het Hebreeuws afgeleid van een woord, dat "nauw," "eng" betekent, wanneer het  iemand ernstig en  bang  wordt  en hij als het  ware geklemd, gedrukt, geperst wordt, gelijk dan ook de aanvechtingen en het ongeluk doen, volgens het spreekwoord: "de wereld werd mij te eng". Daardoor wordt het: "in de ruimte" verklaard. Gelijk de nood, de tegenspoed engte of angst heet, zo heet troost en hulp "ruimte". Dit vers zegt dus zo veel als: "Ik riep den Heere aan in den nood; Hij hoorde mij en hielp mij, mij vertroostende". Gelijk de nood onze engte is, die ons beklemt en beknelt, zo is de hulpe Gods onze ruimte, die ons vrij en vrolijk maakt. Merkt hier ook op de grote kunst en de wijsheid des geloofs, dat het in den nood niet heen en weer loopt, aller oren met klachten vervult, den vijand vloekt  en scheldt, ook niet tegen God murmureert enz., maar zich boven dat alles verheft. Het kan Gods vaderlijk hart zien door zulk een onvriendelijken aanblik heen, en de zon herkennen door zulke droevige, dikke, duistere wolken en onweders, en dien van harte aanroepen, die slaat en zo pijnlijke dingen doet ondervinden. Daarom lere hier wie leren kan en worde een ieder ook een volk, die zich in zulk een nood naar de hoogte kan verheffen. Er wordt gezegd: "Ik heb den Heere aangeroepen." Gij moet leren roepen, en niet blijven zitten of op de bank blijven liggen, het hoofd laten hangen en het schudden, en met uwe gedachten u bijten en opeten, bezorgd zijn en zoeken, hoe gij er van kunt bevrijd worden en niets anders opmerken dan hoe kwalijk het u gaat, hoe ongelukkig het u is, welk een ellendig mens gij zijt; neen.  op!  luie  zondaar,  op  de  knieën  gevallen,  de  handen  en  de  ogen  naar  den  hemel opgeheven, een Psalm of een "Onze Vader" uitgesproken, en uwen nood met geween voor God neergelegd en geklaagd, en Hem aangeroepen!.

De gemeente gedenkt hare benauwdheden maar niet minder haar roepen tot den Heere. Zij heeft haar toevlucht, gelijk zij in de volgende verzen nadrukkelijk verklaart, niet genomen tot mensen, zelfs niet op prinsen kunnen vertrouwen. De Heere was haar enige Toevlucht en Sterkte geweest. En niet te vergeefs had zij Hem aangeroepen..

Het Christendom brengt niet mede, dat men zonder benauwdheid leeft, maar dat men niet in de benauwdheid blijft steken.

6. De a) HEERE is bij, voor mij, ik zal niet vrezen 1); wat zal mij een mens doen (Psalm 56: 5, 12)?

a) Rom. 8: 31.

1) Het geloof omvat de verledenheid, de tegenwoordigheid en de toekomst. Gij hoort het hier van David. Hij zegt: De Heere heeft mij verhoord; de Heere is bij mij, ik zal niet vrezen. Deze drie tijden moeten zich op geestelijke wijze gedurig vervangen, want daarin bestaat het leven des  geloofs.  Het  moet  bij  ons  gedurig  zijn:  de  redding  is  geschied,  geschiedt  en  zal geschieden. Wij moeten ene herinnering ene ondervinding en ene verwachting hebben. Een gelovige mag niet uit de hoogte spreken en zeggen: "Wat heb ik met de mensen te doen, ik heb alleen aan God genoeg, zij kunnen mij geen kwaad doen." Zeker met God kan niets tegen

ons zijn, maar God kan het toelaten en dan kunnen de mensen ons veel kwaad doen, evenals zij ons veel goed kunnen doen. Iemand heeft gezegd en van de menselijke zijde gezien is het waar: "Ieder mens is meester over het leven van zijn naaste, wanneer hij er zijn eigen leven voor over heeft." Daarom moet men de mensen maar zo niet kortaf verachten, alsof wij boven hun macht verheven waren, maar dit moeten wij zeggen: De Heere is bij mij, en daarom zal ik niet vrezen, wat een mens mij zou kunnen doen; " want dan ligt onze tegenkracht in Gods almacht..

Eigenlijk staat er de Heere is voor mij en daarmee spreekt de dichter het uit dat de Heere zijn Schild is, die hem beschermt tegen alle zijne vijanden. Door het geloof is hij zich volkomen de tegenwoordigheid des Heren bewust. En dat geloof doet hem niet vrezen voor enig mens. Want door het geloof verstaat hij dat alle mensen aan zijn God zijn onderworpen, dat zij tegen Diens wil zich noch roeren noch bewegen kunnen.

7. De HEERE is bij mij onder degenen, die mij helpen 1), de Heere is mijn bondgenoot, daarom zal ik mijne lust zien aan degenen, die mij haten 2) (Psalm 54: 6, 9).

1) Met andere woorden: De Heere is mijn bondgenoot. De dichter wil hier niet zeggen, dat de Heere een van zijn helpers is, maar de Helper de Bondgenoot. De Eéne die meer is dan alle andere schepselen. De dichter belijdt het ook hier en met hem het ganse volk van Israël, dat hij van alle mensen is afgebracht. Daarom spreekt hij ook in de volgende verzen, zoals hij spreekt, niet op mensen, zelfs niet op Prinsen, op Vorsten en Koningen valt te rekenen, maar op den Heere en op Hem alleen.

2) De dichter spreekt hier in het geloof. Hij zal overwinnen en niet overwonnen worden. Hij zal het zien en ervaren, dat de Heere al zijne haters zal teleurstellen en voor hem in de bres Zich stellen.  Hij wenst  niet  het  nadeel van zijne haters in zondige vijandschap,  maar  hij verzekert hier zich door de machtige hand Gods van de overwinning.

8. a) Het is beter tot den HEERE toevlucht te nemen, dan op den mens te vertrouwen, gelijk onze tegenstanders meenden met  behulp  van de macht  der  wereld  hun plannen te zullen doorzetten (Ezra 4: 4 vv.).

a) Ps 62: 9,10; 146: 3. Jer. 17: 5,7.

9. Het is beter tot den HEERE toevlucht te nemen, dan op prinsen te vertrouwen (Psalm 146: 3).

Gedurende den tempelbouw ondervond het Joodse volk den zegenrijken bijstand van Jehova tegenover den tegenstand van Samaritanen en Satrapen. Het leerde tevens, dat vertrouwen op mensen en in ‘t bijzonder op vorsten ons bedrogen laat uitkomen; want onder Pseudo-Smerdis werd het onder Cyrus begonnen en reeds onder Kambyfes aangevallen werk, gestaakt; maar onder   Darius   werd   het   weer   vrij.   Jehova   bewees,   dat   Hij  wereldgebeurtenissen  en mensenharten ten gunste van Zijn volk  bestuurt,  en daaruit  is voor  Zijn volk  het  in  het

volgende	gedeelte	uitgesprokene	vertrouwen	van	wereld-overwinnende	overmacht voortgekomen..

10. Alle Heidenen 1) hadden mij omringd; het is in den naam des HEREN, in de kracht van Hem,  die, gelijk Zijne daden bewijzen, heerlijk en onoverwinnelijk is, dat  ik ze met  mijn zwaard (Psalm 110: 6)verhouwen heb.

1)  Men  mag  het:  "alle  heidenen"  niet  veranderen  in  "allerlei heidenen,"  de  gehele  Israël omgevende macht der wereld was het vijandig, in deze delen stelde zich aan de vrees en aan het geloof het geheel voor..

Wij zien het  "wormpje Jakob’s" tegenover de ganse machtige heidenwereld, wetende alle mogendheden  der  wereld  tegenover  zich  te  hebben,  maar  toch  getroost  en  sterk  in  het vertrouwen op God. Het besluit: zich niet op vorsten te verlaten, moest bij hen wel worden opgewekt,  doordien  de  weifelende  gunst   der  Perzische  koningen  hun  weldra  wreder onttrokken werd..

11. Zij hadden mij omringd, ja zij hadden mij omringd (Ps 17: 11); het is in den naam des HEREN, dat ik ze verhouwen heb.

Deze herhalingen geven te kennen hun aanhouden en  hun vurigheid in dit  bedrijf en hun vertrouwen op een goeden uitslag..

12. Zij hadden mij omringd als bijen 1) (Deuteronomium 1: 44); zij zijn uitgeblust als een doornenvuur; 1) het is in den naam des HEREN, dat ik ze verhouwen heb.

1) Door deze uitdrukking wordt de weerloosheid van het volk Gods treffend weergegeven Want de wereldmachten hadden hen omringd als bijen en wat vermag ook de dapperste held tegen een zwerm van bijen! Alsdan is ook de dapperste machteloos. En dit kan op menselijk standpunt ook van Israël gezegd worden. Maar ziet, de Heere, de machtige Jakob’s, had Zich voor Zijn volk in de bres gesteld. En het gevolg was dat de heidenen als doornenvuur waren vergaan. Een vuur van doornen knettert wel sterk, maar is ook spoedige uit. En zo ook is het gegaan met de heidenen. De Heere had Zijn volk de overwinning bereid.

2)  Het  woord  hetwelk  van  Ked,  dat  is  "uitgeblust  zijn"  of  "uitgaan"  naar  den  regel  is overgezet door: "uitgeblust," is enen bij de oude overzetters geheel anders, vertaald. Bij den Chaldeër  is  het  overgebracht:  Nyqld,  dat  is:  "zij  zijn  brandende;  "  bij  de  Septuaginta exekauyhsan, "zij waren in brand; " bij den Arabier "zij zijn aangestoken," en in de Vulgata "exarserunt  ="  zij  zijn  ontstoken."  Dit  maakt  het  waarschijnlijk,  dat,  gelijk  vele  andere Hebreeuwse woorden in een strijdigen zin worden gebezigd, zo ook dit woord, hetwelk elders in  een  lijdelijken  zin  betekent,  "verteerd  of  uitgeblust  zijn,"  hier  betekent,  bij  wijze  van tegenstreving (enantiosernon) "brandende zijn; " of in enen werkenden zin, gelijk het in ‘t Arabisch gebruikt wordt, "geweldig aanvallen," als in den oorlog of in twist,  wanneer de mensen geweldig op elkaar aanlopen..

13.  Gij,  overmachtige  vijand!  had  mij  zeer  hard  gestoten,  tot  vallens  toe,  zonder  enige medelijden, maar de HEERE heeft mij geholpen, zodat ik niet vernield ben.

14. De HEERE is mijne Sterkte en Psalm, want Hij is mij tot heil 1) geweest, dit lied uit Exodus 15: 2 kan ik nu, gelijk de belofte in Jes. 12: 2 luidt, op nieuw aanheffen.

1) Het woord heil is in ‘t Hebreeuws Jeschua, Jezus! het heil des Ouden Testaments wordt in het Nieuwe een persoon in Christus..

15. In de tenten der rechtvaardigen, nu niet meer op den weg, maar daar waar wij nu in veiligheid zijn gebracht, is nu weer, gelijk vroeger aan de Schelfzee (Exodus 15: 1 vv.), ene stem des gejuichs en des heils: de rechterhand des HEREN doet krachtige daden, zo luidt het nieuwe lied, dat men bij het oude (vs. 14) voegt.

16. De rechterhand des HEREN is verhoogd a); de rechterhand des HEREN doet krachtige daden 1), zodat ieder hare onbedwingbare macht kan zien (Jes. 26: 11).

a) Luk. 1: 51.

1) Met het drievoudige woord ter verheerlijking Gods in vs. 14: "De Heere is mijne sterkte, mijn Psalm, mijn heil" komt zeer schoon overeen het drievoudig gejubel in de tenten der rechtvaardigen over den triomf van ‘s Heren rechterhand. Te voren (vs. 10-12) was driemalen de naam des Heren genoemd, nu driemalen de rechterhand des Heren. De eerste betekent de gehele volheid Gods, de laatste de volheid van macht en majesteit, de krachtige hand Gods, de verhevene hand, die alle vijanden vindt (Psalm 21: 9), de goede hand, die Zijn volk helpt (Psalm 44: 4; 60: 7). Men kan niet anders dan achter deze driewerf geprezene heerlijkheid des Heren, dien rijkdom van Gods volheid in Christus geprofileerd (in doorsnede voorgesteld) zien, waarin zich de macht en het heil van God op het hoogst heeft geopenbaard, en waarop alle verlossingen van Israël zien en heen wijzen..

Onder de rechterhand des Heren hebben wij hier te verstaan: Zijn gunstrijk alvermogen, Zijne goedertierene sterkte, om Zijn volk tot heil en hulp te zijn. En wanneer die alvermogende kracht zich openbaart, dan ontvangt Gods volk stof tot gejuich en hun vijanden reden, om verschrikt en verslagen te zijn.

17. Ik, de gemeente van dezen machtigen en sterken Heere, zal niet sterven, al bedoelt men nog zozeer mijn verderf, maar ik zal leven, en ik zal de werken des HEREN vertellen.

De gemeente Gods sterft niet; zij bestaat altijd voort als gemeente daar de poorten der hel haar niet kunnen overweldigen en het bloed der martelaren het zaad der gemeente wordt; zij sterft niet, omdat voor haar de dood verslonden is tot overwinning. "Die in mij gelooft," zegt de Heere, "zal leven, al ware hij ook gestorven.".

Wat zij onder hare verdrukking gevreesd heeft en hare vijanden wensten en verwachtten, dat zal haar niet treffen: Ik zal niet sterven, zo juicht de gemeente, voor mij geen dood en verderf,

maar leven. Ik zal behouden blijven, in het leven heersen, de poorten der hel zullen mij niet overweldigen, en dit, opdat ik de werken des Heren vertelle.

Wat van den Heere komt, gaat weer tot den Heere op, zo gaat het bij de verlosten des Heren, zo begeert het ieder beweldadigd kind van God, het wil de werken des Heren, Zijne grote verlossende daden, met hart en mond Hem ter ere prijzen..

18. De HEERE heeft mij wel hard en dikwijls gekastijd, maar Hij heeft mij ter dood niet overgegeven, zodat ik omkwam.

Het ging met Gods volk in honderd noden dikwijls tot aan den rand des doods; toch kwam het niet om, het vierde door Gods genade altijd weer een opstandingsdag; want Hij zou uit hen voortkomen, in wie Israël en al de einden der wereld de zinnigheid Gods zullen zien. En zo is Israël de type voor Zijne gemeente geworden, die altijd met Paulus (2 Kor. 6: 9) moet kunnen roemen: "als stervende, en ziet wij leven, als getuchtigd, en niet gedood." Gelijk het Israël’s roeping was op Hem te wijzen, zo is het de roeping Zijner gemeente in het Nieuwe Verbond, op Hem terug te wijzen en te verkondigen de deugden Desgenen; die ons geroepen heeft uit de duisternis tot Zijn wonderbaar licht. Gods volk sterft niet.

Verwonder u niet, wanneer de Heere ook met u wonderbare wegen gaat. Wie iets kostelijks voor God moet worden, moet vooraf verworpen en door kruis verhoogd worden.

19.

III. Vs. 19. Onder het loflied, dat wij zo even hoorden, is de feesttrein boven gekomen, aan den ingang des tempels, daar slaat ene reeds in orde gestelde schaar van andere zangers, die de  deurwachters  van  den  tempel  voorstellen.  Door  den  mond  van  hun  koor  begeert  de feesttrein in het heiligdom te worden binnengelaten, om daar den Heere zijnen dank aan te bieden.

19. Doet mij de poorten der gerechtigheid open, ik zal daardoor ingaan, ik zal den HEERE loven.

Deze aansporing komt overeen met die in Psalm 24: 7. Doch hier is het niet de Heere zelf, die Zijnen  intocht  wil houden,  maar  Zijne  gemeente  begeert  tot  de  heilige  plaats  te  worden toegelaten. Men herinnere zich, dat er bij de inwijding van den tweeden tempel gene arke meer was (Ezra 6 ), die men op hare plaats in het Allerheiligste kon brengen, gelijk dit bij Psalm 132 het geval is. De dichter van ons lied moest dus in dit punt van beide Psalmen, als zijne voorbeelden, afgaan, en daar bood zich de profetische plaats Jes. 26: 2 als toonbeeld aan;  wij  hebben  echter  hier  een  beeld  en  gelijkenis  van  den  intocht  van  den  volmaakt Rechtvaardige in den tempel van het hemelse Jeruzalem. (MATTHEUS. 25: 46)..

In het Evangelie zegt Christus: "Ik ben de deur." Wij merkten het meermalen op, dat de zaken des Ouden Testaments tot een persoon worden in het Nieuwe Testament. Christus is die

persoon. "Niemand komt tot den Vader dan door Hij," zegt de Heere. Door deze poort der gerechtigheid dan moeten wij ingaan..

20.

IV. Vs. 20. Terwijl volgens de tot hen gerichte aanmaning de deurwachters de deur van den hoofdingang aan de oostzijde des tempels openen wijst het koor van hun zangers, dus het tweede koor, waaraan wij in de inleiding op vs. 19 dachten, die aan als de poort des Heren, tot welke gene andere dan rechtvaardigen mogen ingaan.

20.  Dit,  deze  zich  voor  u  openende  deur,  is  de  poort  des  HEREN,  door  welke  de rechtvaardigen zullen ingaan.

In het vorige vers was van de poorten der gerechtigheid in zoverre sprake, als het heiligdom, tot  hetwelk  deze  poorten  leidden,  voor  Israël ene  plaats  was,  waar  Zijn  zegen  en  Zijne gerechtigheid ontsproot; nu wordt echter op de hoofddeur, tot welke men gewoon was in te gaan, gewezen, en hierbij in korte samenvatting van den inhoud van Ps 15 (vgl. Ps 24: 3-6 24.3-6) gezegd, welke mensen deze alleen mogen intreden (Hebr. 12: 14)..

21.

V. Vs 21-25. De feesttrein is thans in den buitensten voorhof gekomen, terwijl hij zich nu langzaam en plechtig tot den binnensten voortbeweegt, keert het koor van zangers, dat hen vergezelt, en de gemeente vertegenwoordigt, tot den inhoud der tweede afdeling (vs. 5-18 118.5-18) terug en geeft dien weer op ene wijze, waardoor de Hogepriester, die den Psalm heeft vervaardigd, van enen toekomstigen Hogepriester en zijne omgeving profeteert, en de tegenwoordige feesttrein, die zonder het zichtbare teken van de tegenwoordigheid des Heren, de arke des verbonds, daarheen trekt, op ene andere wijst, die niet meer zinnebeeldig, maar in werkelijkheid den Heere in zijn midden zou hebben.

21. Ik zal U loven, omdat Gij mij verhoord hebt, (2 Samuel 22: 36 ) en mij tot heil geweest zijt, mij ten Redder en Heiland geworden zijt, zodat ik nu weer een heiligdom heb, dat ik kan intreden.

De nieuwe tempel wat voor het wedergekeerde Israël een vernieuwd bewijs van Gods gunst, herinnerde aan het voorgaand lijden, maar ook aan de bijzondere uitredding en verlossing des Heren.

22. De a) steen, dien de bouwlieden als te gering en te nietig (Ezra 3: 12) verworpen hadden, toen vóór negentien jaren het fondament van dezen tempel gelegd werd, is toch door den Heere beproefd, kostelijk en vast gegrondvest (Jes. 28: 16) bevonden, en tot een hoofd des hoeks geworden, zodat nu Zijn huis zich boven dezen verheft.

a) Jes. 8: 14; 28: 16. MATTHEUS. 21: 42. Mark. 12: 10. Luk. 20: 17. Hand. 4: 11. Rom. 9: 33. Efeziers 2: 20. 1 Petrus 2: 4,7.

Het is duidelijk, dat hier niet gehandeld wordt over het gebouw der wereldgeschiedenis (zoals van Gerlach wil), maar van het koninkrijk der hemelen. Wat ligt er ook veel aan gelegen, dat de heidenwereld tot het bouwen, dat zij voor het doel van haar leven en van hare geschiedenis hield, namelijk voor den Babylonischen toren van wereldse macht en wereldse heerschappij, Israël niet heeft kunnen gebruiken? Tot een steen voor dit gebouw was het van den beginne aan niet  bestemd,  integendeel,  zo  dikwijls Gods volk  enigen lust  betoonde mede aan dit bouwen te helpen en ene aanzienlijke rol daarbij in te nemen, heeft zijn God het geheel en al zulke begeerte afgeleerd (2 Samuel 24). Bovendien hebben wij in Hand. 4: 11 ene bepaalde vingerwijzing, dat de bouwlieden niet daarbuiten in het gebied van de macht der wereld, maar daarbinnen in de Joodse kerk moesten gezocht worden zodat wij dus aan de oversten van het volk en aan de oudsten van Israël daarbij te denken hebben. Wanneer wij nu de geschiedenis van het houwen van den tempel van Zerubbabel, met welks inwijding wij hier te doen hebben, inzien, zo  komt  ons bij het  leggen van den hoeksteen van dezen tempel (Ezra 3: 10-13) werkelijk  een  steen  voor,  dien  de  bouwlieden  verworpen  hebben  en  die  thans  tot  een hoeksteen geworden is, daar hij een voltooid gebouw draagt. Het is die, welke in het jaar 534 v.Chr. voor den nieuw te bouwen tempel gelegd werd en bij wiens plaatsing vele der oude priesters en Levieten en oversten, die het vorige huis gezien hadden, nu dit huis voor hun ogen begonnen werd, luide weenden van smart over het armoedig begin. Hoe gevoelvol en roerend dit wenen aan de ene zijde ons voorkomt, zo was het toch aan de andere zijde weinig uit den Geest geboren, zoals uit de gezegden in Hagg. 2: 4 en Zach. 4: 10 duidelijk te zien is. Reeds lag daarin de kiem van de gezindheid, om welke Jezus later den Joden ene ergernis werd  en  die  het  toppunt  van  haren  anti-christelijke  geest  in  den  Hogen  Raad  van  den Nieuw-Testamentische tijd  bereikte.  Het  is de  eerste hogepriester  van de periode van de Babylonische ballingschap, wie het woord van onzen tekst werd gegeven en het is de laatste hogepriester van de Oud-Testamentische bedeling, die de daarin liggende profetie, terwijl hij zelf profeteert (Joh. 11: 50 vv.), tot vervulling doet komen; want wat Israël na Kajafas nog aan hogepriesters heeft gehad behoort reeds tot den tijd, toen het met den tempel en met Israël een einde nam. (Dan. 9: 27 ).

Op de mismoedige miskenning van het geringe, armzalige begin, die bij het leggen van den grondsteen en later bij het storen van den bouw, in de bouwlieden zich vertoonde, zinspeelt vs. 22. Die verachte grondsteen is evenwel tot hoek- en hoofdsteen geworden, die in den hoek gelegd, het achtbare gebouw steunt en in stand houdt, een beeld der macht en grootheid, tot welke Israël uit zijn diepe vernedering te midden der volkeren verheven is.

In de blijdschap der gemeente over den na drie dagen der begrafenis opgestanen tempel van Christus’  lichaam,  kwam  de  vreugde  tot  volkomenheid,  die  hier  als  voorbeeld  wordt uitgedrukt in de woorden: van Jehova, d.i. door de bij Hem wonende macht is dit geschied, wonderbaar is het geworden in onze ogen. Men hoort hier den toon van Jes. 25: 9, gelijk boren vs. 19 vv. van Jes. 26: 1 vv..

Christus is die van Israël, van Zijn vreemde bouwlieden verworpen steen. Hij, de Gezalfde en de Beloofde van de vaderen, de Rotssteen Israël’s, op- en uit Wie de gemeente des Heren zou gebouwd worden, was door Zijn eigen volk verworpen, aan het kruis genageld en gedood.

Maar God had op ondoorgrondelijke wijze, wonderlijk in ieders ogen, dien verworpen steen gesteld tot een hoofd- en hoeksteen van het fundament van Zijn feestelijk huis, de gemeente des N. Testaments, Zijn Naam tot eer, en velen uit Israël en de Heidenwereld als levende stenen tot zaligheid..

De inhoud is, dat Jezus Christus, die ons van God, den Vader, geworden is tot wijsheid, gerechtigheid,  heiligmaking  en  verlossing,  de  grondsteen  van  Zijn  Kerk  is  en  dat  deze grondvesting verworpen is geworden van diegenen, aan welken God het bouwen van Zijn Kerk had bevolen, maar dat Gods werk des te wonderlijker is, omdat Hij, wanneer zelfs alle de bezorgers der bouwing of weerspannig waren of sliepen, zijne genezende hand, door Zijne heilzame genade heeft gebruikt, opdat deze grondvesting zou gelegd worden, boven op welke grondvesting de Kerk gebouwd en zo vast gevestigd is, dat zelfs de poorten der hel dezelve niet kunnen overweldigen.

23. Dit is van den HEERE, door Zijne Goddelijke macht, geschied, en het is wonderlijk in onze ogen.

De werken der schepping zijn door Gods almacht geworden; God sprak en het bestond; maar de werken der tweede schepping zijn geworden in uiterlijke zwakheid; daarom had niemand zich zulk  een heerlijken uitgang  van zulk  een droevigen heengang,  als de kruisdood  des Heeren was, kunnen voorstellen..

De gemeente belijdt haar zonde en ongeloof van vroeger, haar klein geloof en mismoedige gestalte. Zij had gedacht dat de tempel er nooit zou komen, dat het al een verloren zaak, dat het  al vergeefse  moeite  was.  Maar  ziet,  de  Heere  had  Zijn  werk  voltooid,  Zijne  belofte vervuld, Zijne genade groot gemaakt.

Ook  dit   geldt   voor  de  gemeente  des  N.   Verbonds.   Wij  hoopten,   zo   klaagden  de Emmaüsgangers, dat Hij Israël verlossen zou en ziet, Israël, het geestelijk Israël, Zion was verlost, verlost door de rechterhand des Heeren, door dien verworpen hoeksteen, ten derden dage door God, den Vader, opgewekt. -

24. Dit is de dag, dien de HEERE gemaakt heeft, laat ons op dezen ons verheugen, en verblijd zijn (Jes. 25: 9. Openbaring 19: 7).

Volgens Chrysostomus was dit vers ene oude hypophone (toeroepen) der gemeente.

Adam heeft wel een treurigen dag veroorzaakt, maar door Christus is een andere gemaakt; Abraham zag dien dag van verre en hij verheugde zich; wandel nu in zijn licht.

Om goede redenen heeft onze gezegende Verlosser den Sabbath verplaatst op den dag Zijner opstanding,  den  dag,  dien  de  Heere  gemaakt  heeft,  toen  de  steen,  dien  de  bouwlieden verachtten, de hoofdsteen in den hoek werd..

Aan dit vers is ene roemrijke geschiedenis verbonden.

La voici l’heureuse Journée, qui répond à notre desir, Louons Dieu, qui nous l’a donnée, -fais ons-en tout notre plaisir.

Zo zong de 26-jarige prediker Francois Rochette op den 19 Febr. 1762, toen hij, de eerste van vier,  aan  de  galg  werd  gehangen.  Dat  was  ene  Nieuw  Testamentische  en  persoonlijke toepassing van dit Psalmwoord..

Rochette behoorde tot de zogenaamde kerk der woestijn, d.i. van de tot het jaar 1787 in Frankrijk wreed vervolgde Protestantse gemeente, die langen tijd slechts des nachts hunnen godsdienst  op  verborgen  plaatsen  konden  uitoefenen.  Behalve  Antoine  Court  (leraar  te Nismes) en Paul Rabaut is ook hij een van hare heldhaftigste belijders, die er hun leven aan waagden, om hun gemeente het geestelijke en lichamelijke brood te verschaffen. Alleen van 1686-1702 zijn er 28 door beulshanden gestorven. Op den weg tot een dienstwerk bij nacht, toen hij namelijk een kind wilde dopen, viel Rochette, ten gevolge van de onvoorzichtigheid van zijnen leidsman, in de handen van ene patrouille, en werd naar de meest nabij zijnde stad gevoerd. Drie jonge edellieden, de gebroeders Grerier, snellen op het bericht van het gevaar, dat  hunnen  prediker  dreigde,  daarheen,  en  worden  gezamenlijk  door  het  parlement  van Toulouse  ter  dood  veroordeeld-hij  tot  de  galg,  zij  om  onthoofd  te  worden.  De  ene terechtstelling volgde onmiddellijk op de andere, alle de bijzondere omstandigheden daarbij zijn zeer merkwaardig om te lezen..

25. Och HEERE! geef nu ook verder heil; och HEERE! geef nu voorspoed, laat het werk verder wel gelukken (Nehemia 1: 11).

In den grondtekst  luiden de woorden: hoschiahna (= help toch,  geef heil); daaruit  is het Nieuw-Testamentische  Hosanna  (MATTHEUS.  21:  9,  15)  geworden,  dat  ook  in  den godsdienst  der Christelijke kerk is overgegaan (Ruth 2: 4 ). Zo  betekent, schrijft  Luther, Hosia: help, het na achteraan geeft een hartelijk begeren te kennen, zoals wij met een ach of toch het smeken van ons hart willen te kennen geven en gaarne daardoor willen bewegen degene. tot wie wij bidden. Van hetzelfde woord Hoschiah komt de naam Jezus.

26.

VI. Vs. 26 en 27. Bij het binnentreden van den binnensten voorhof wordt deze door een daar geplaatst derde koor (vgl tot vs. 20) verwelkomd en op grond daarvan, dat de Heere Zich op nieuw betoond heeft de almachtige God te Zijn, daardoor, dat Hij voor Zijn volk het licht der genade en der vreugde heeft laten opgaan, opgeroepen, de medegebrachte feestoffers (Ezra 6: 17) tot het offeren in gereedheid te stellen. Nam het eerste koor, welks stem wij zowel in afdeling I en II als in III en V vernemen, nu eens de plaats in van den liturg (vs. 1-4 en 19), dan  die  van  de  gemeente  (vs.  5-18  en  21-25),  het  tweede  koor  in  afdeling  IV  de tempelwachters,  zo  stelt  nu het  derde koor de priesterschap voor, aan wie het  werk van offeren is toevertrouwd en die geroepen is tot het zegenen.

26. Gezegend zij hij, die daar komt in den naam des HEREN! 1) Wij zegenen ulieden uit het huis des HEREN 2), uit het huis der gerechtigheid (vs. 19), die bron en schatkamer van allen zegen.

1) In de eerste plaats betekent deze zin: "gezegend zij een ieder, die aan deze heilige plaats in den naam des Heren komt; " misschien  ware beter  te verbinden,  gelijk  ook  de accenten aangeven: "gezegend zij ieder, die komt, in den naam des Heren" (Deuteronomium 10: 8. 2 Samuel 6: 18. Psalm 129: 8). Veelal wordt het echter opgevat in den zin, dien het voor den tijd der vervulling had (MATTHEUS. 21: 9). Het "die daar komt" stond ten tijde van Jezus, op grond van de plaats Mal. 3: 1 als ene aanwijzing van den Messias vast. De Heiland komt in den naam des Heren, d.i. 1) in Gods almacht: Hij kan zalig maken; 2) in Gods liefde: Hij wil zalig maken;
3) volgens Gods raad: Hij moet zalig maken; 4) tot Gods eer: Hij zal zalig maken..

Met   dezen   priesterlijken   groet   worden   de   feestvierenden,   degenen,   die   den   tempel binnentraden,   begroet.   En   wie   worden   aldus   begroet,   gezegend?   Zij,   die   zich   in geloofsgehoorzaamheid aan ‘s Heren wil houden, die het zich bewust zijn geworden, dat van den Heere dit wonderlijke is geschied, en dat zij nu genegen zijn Hem te eren, naar Zijne ordinantiën.

Onder het N. Verbond wordt Christus Jezus bij Zijn intrede in den tempel begroet met het eerste lid van dit vers. Zie Luk. 13: 35 en Joh. 12: 13.

2) Wellicht heeft men zich deze woorden voor te stellen als gezongen door de priesters, of door het volk als in hunnen naam. Zij spreken den zegen van den God des verbonds uit over allen, die komen tot de heilige plaats, den zegen, dien de belofte Gods aan deze heilige plaats heeft verbonden..

Zulk een wens doen wij niet alleen den koning, maar ook u allen, die Zijn volk zijt, die in Hem gelooft  en Hem aanneemt. Gij zijt  gene gasten of vreemdelingen, maar huisgenoten Gods,  gij,  die  op  dezen  verworpenen  hoeksteen  (vs.  22)  bouwt,  of  gij  bovendien  ook verworpen wordt door de wereld en bij haar een gepeupel des duivels mag heten, doet gene schade-laat hen lasteren en vloeken, u zij het genoeg, dat wij u zegenen, zalig en rijk noemen. Ons getuigenis, dat van alle engelen, van alle heiligen, van alle kinderen Gods-wat vraagt gij dan naar duivel en wereld!.

27. De HEERE is God 1); Hij heeft op nieuw aan ons bewezen, dat Hij de onveranderlijke, eeuwig getrouwe Verbondsgod is. Hij is het, die ons licht gegeven heeft; Hij heeft den nacht van ellende, in welken wij tot hiertoe zaten, tot helder daglicht gemaakt en ons grote vreugde bereid. Bindt het feestoffer 2) met touwen tot aan de hoornen van het altaar.

1) In het Hebr. El-Jahwèh. Letterlijk, God is de HEERE. Het woord in den grondtekst, door God vertaald, betekent de volstrekt Machtige. De Heere heeft Zich als den volstrekt Machtige geopenbaard, die Zijn volk licht heeft verschaft, nl. vrijheid en vreugde en verlossing uit de bange donkere dagen der ballingschap.

2) Het woord van den grondtekst, dat "feest" betekent, heeft zonder twijfel betrekking op het feestoffer, dat de feestgenoten bij zich hadden; in dien zin staat het woord Exodus 23: 18; deze  feestoffers  nu  moeten  thans,  opdat  het  offeren  plaats  hebbe  met  touwen  worden gebonden d.i. voor het godsdienstig gebruik in gereedheid gebracht worden (Genesis 22: 9). Tot aan de hoornen van het altaar moet zich dit uitstrekken; dit is gezegd met het oog op de grote menigte der feestoffers (100 kalveren, 200 lammeren, 400 bokken, 12 geitenbokken), die de gehele ruimte van den voorhof des priesters zo vervullen, dat zij tot dicht bij het altaar reiken..

Nu  de schaduwdienst  is opgeheven,  blijft  er  over,  door  Christus,  Gode de dankoffers te brengen, welke Hij zelf door Zijne reinheid heiligt, opdat wij niet door de luiheid van ons vlees afgetrokken worden van den dienst der godsvrucht..

Gezegend zij de Heere in ‘t bijzonder daarvoor dat Hij Zijn huis onder ons heeft, en dat Hij de deuren  daarvan  laat  openen,  opdat  de  gemeente  voor  Zijn  aangezicht  inga,  en  tot  de feestviering, die Hij verordend heeft! Mochten wij op den door den Heere geheiligden dag toch steeds zelf geheiligd worden, met vreugde den dienst, die God van ons eist, volbrengen, de  daartoe  vereiste  offers  niet  tellen  of  beklagen,  maar  alleen  zoeken,  hoe  wij  Gode welgevallig kunnen worden, als rechtvaardigen in- en uitgaan en den zegen ontvangen en met ons nemen, die in den naam des Heren voor ieder, die komt, gereed is. (Numeri 6: 24 vv. Deuteronomium 21: 5)..

28.

VII. Vs. 28 en 29. Na valt weer het eerste koor in en geeft door ene enkele stem die zich uit zijn midden verheft, in naam van de in den priester-voorhof verschenenen, antwoord op de begroeting van de zijde der priesterschap en op hare aansporing (vs. 28). Terwijl daarop alle zangers invallen volgt het volbrengen van het zo even gezegde, dat de gemeente verschenen is om God te danken en Hem te prijzen in de gebruikelijke liturgische formule (vs. 29).

28. (Ene enkele stem: ) Gij zijt mijn God, daarom zal ik U loven; o mijn God, ik zal U verhogen 1) (Exodus 15: 2).

1) Wij hebben hier een nagalm van het lied van Mozes (Exodus 15: 2). Dit paste, want toch èn de verlossing uit Egypte èn die uit Babel was het werk des Heren. De Heere toch had het hart van Kores bewerkt, om Israël te laten trekken en van Darius, om Israël den tempel te laten herbouwen.

29. (Gehele koor: ) Looft den HEERE, want Hij is goed, want Zijne goedertierenheid is in der eeuwigheid.

Het slot leidt ons terug tot den aanvang, en herinnert die spreuk, die vooral na den terugkeer uit Babel de grondtoon werd van zo veel heilige liederen des volks..

PSALM 119.

DER CHRISTENEN  GOUDEN A.B.C. VAN LOF, LIEFDE, KRACHT EN NUT VAN GODS WOORD.

Met dit opschrift willen wij niet daarvoor rechten, dat het den Psalm der Christenen gouden A.B.C.  noemt,  daar  hij toch  volgens  zijn  oorsprong  tot  het  volk  van  God  in  het  Oude Testament behoort en volgens zijn inhoud op het Woord van God in het Oude Testament, op de Wet en de Profeten betrekking heeft; wij mogen evenmin er ons aan stoten, dat van een A.B.C. of een voortgaande rij van letters naar de orde van het alfabet in de verschillende verzen  van  onzen  Bijbel  niets  is  op  te  merken.  Het  opschrift  handelt  hier  volgens  de Apostolische grondstelling (1 Kor. 3: 21 vv.) "alles is het uwe", wanneer het iets, dat in de eerste plaats voor Israël bedoeld is en volgens den Hebreeuwsen grondtekst juist is, zonder meer op de Christenen overdraagt. Terwijl de Psalm in bijzonderen overvloed uit elkaar zet wat het Woord Gods voor den mens is en hoe de mens zich ten opzichte van dat Woord moet gedragen, zo is het inderdaad een gouden lied in hetgeen het van den lof, de liefde de kracht en de nuttigheid van dit Woord zegt. Zullen wij enen vervaardiger noemen, zo komt ons geen naam meer voor de aandacht, dan die, van wie het heet, dat hij een waar schriftgeleerde was in de wet van Mozes (Ezra 7: 6 ). Hoe het kwam, dat Ezra aanstonds bij zijn terugkeren uit de Babylonische ballingschap en het openen zijner werkzaamheid in het heilige land zich zelven zulk een schriftgeleerde betoonde, daarvan geeft onze Psalm in vs. 9 vv. en 99 vv. verklaring: reeds in zijne jeugd, onder velerlei hoon en verdrukking in het vreemde land, heeft hij er zijn hart op gezet, om de wet des Heren te zoeken en te doen; en die zo de kracht van Gods Woord aan zijn eigen hart heeft ervaren, was ook wel geschikt, om in Israël geboden en rechten te leren (Ezra 6: 10)..

De dichter wordt ons niet genoemd. Velen houden David voor den vervaardiger: o.a. onze Staten-Overzetters.  Calvijn  doet  er  geen  onderzoek  na,  maar  spreekt  eenvoudig  in  zijn verklaring telkens van den Profeet (Profeta) en een enkele maal noemt  hij den naam van David. Anderen zijn van gevoelen, zoals Dächsel, Donner, e.a. dat het Ezra is geweest. Nog anderen,  dat  een  gevangene  in  de  dagen  der  Griekse  Overheersing  het  lied  in  zijn gevangenschap  heeft  vervaardigd.  Wie  hij  echter  ook  is  geweest,  hij  was  een  man, geïnspireerd door den H.Geest  en wiens oogmerk het  was, om de heerlijkheid van Gods Woord te bezingen. Er is dan ook maar één vers (vs. 122) waarin het Woord Gods niet ter sprake  wordt  gebracht.  Hij  verwisselt  de  benaming  Woord  met  wet,  bevelen,  rechten, geboden, reden, toezeggingen, inzettingen, ordinantiën en getuigenissen. Van dat Woord heeft hij op bijzondere wijze de kracht en waarheid ondervonden. Het is hem geweest tot troost en tot sterkte, tot blijdschap en tot onderwijzing.

Het getal verzen van dezen grootsten, niet alleen onder de alfabetische liederen (vgl. bij de op Psalm 9), maar onder de Psalmen in ‘t algemeen, is ene multiplicatie van 8 maal 22 (176), daar nu het getal der letters van het Hebreeuwse alfabet 22 bedraagt, zo komen voor elke letter  8  verzen.  Daarnaar  zullen  wij  de  afdelingen  nemen,  ze  niet  gelijk  elders,  naar  de opvolging der cijfers, maar ze volgens de Hebreeuwse letter den lezer voorstellende.

Aleph.

Vs. 1-8. Zalig degenen, die volgens Gods Woord zich gedragen en getrouw zich daaraan houden. O, dat ik een van die ware!

1. Welgelukzalig zijn de oprechten van wandel 1), zijn zij, die ook de verborgene neigingen en begeerten huns harten zonder geveinsdheid naar den wil Gods richten, die in de wet des HEREN gaan 2), die haar en niets anders ten richtsnoer van hun leven gesteld hebben (Psalm 1: 1 vv.; 112: 1).

1) Onder oprechten hebben we volgens den grondtekst te verstaan,  degenen, wier wegen onbestraffelijk zijn. Eigenlijk betekent het woord in den grondtekst volmaakten, niet in den zin van volmaakten, zonder zonde, want dezulken kent de H. Schrift hier op aarde niet, maar van  degenen,  die  door  de  genade  Gods  niet  alleen  innerlijk,  maar  ook  uiterlijk,  d.i.  in belijdenis en wandel begeren te leven, en in beginsel leven naar de Wet, in overeenstemming met de ordinantiën Gods.

2) De wereld zoekt in rijkdom en eer haar geluk en vindt ze niet. Gods Woord is de goudmijn, waarin wij moeten graven, wanneer wij voor eeuwig willen gelukkig worden.

2. Welgelukzalig zijn zij, die Zijne getuigenissen 1) onderhouden. die, waar zij uit zich zelve daartoe onbekwaam zijn, Hem van ganser harte zoeken en Zijne genadige hulp afsmeken;

1) Gelijk hier de wet des Heren (vs. 1) en Zijne getuigenissen worden samengevoegd, zo leest men het ook Jes. 8: 20. Door deze getuigenissen wordt het Woord Gods verstaan voor zover de  Heere  God,  als  een  onfeilbaar  een  alleen  geloofwaardig  getuige,  daarin  spreekt  en getuigenis doet van zulke dingen, die men zonder Zijne openbaring niet zou kennen, namelijk van Zich zelven, Zijne wegen en werken en inzonderheid van den plicht des zondaars omtrent Hem.

In het tweede vers noemt hij hen welgelukzalig, niet die hun wijsheid bij zich zelven zoeken, of die zich naar eigen mening ene heiligheid toedichten, maar wie aan de kennis Gods en van Zijn Wet zich verbonden gevoelen. Maar  opdat  wij mogen weten, dat God volstrekt niet tevreden is met een ogendienst, eist Hij ook een zuivere aandoening des harten. En zeker, indien God alleen geschikt is rechter en beoordeler van ons leven te zijn, is het niet genoeg, met alle macht gehoorzaamheid te betonen, indien niet de waarheid des harten de eerste plaats inneemt..

3. Ook geen onrecht werken, maar wandelen in Zijne wegen.

Of:  "gene  werkers  der  ongerechtigheid  zijn,  die  wandelen  in  Zijne  wegen,"  d.i.  de  ware godvrezenden gaan niet met voorweten en voornemen op den weg der zonde, zij volharden op dien niet. Alzo is deze spreekwijze gebezigd Job 31: 3; 34: 8. Psalm 5: 6; 6: 8; 125: 5. 10: 29 Luk. 13: 27. Want anders is er geen mens rechtvaardig op aarde, die goed doet en niet zondigt (Prediker 7: 20)..

Deze geboden te volbrengen is de eis van het genadeverbond, en zonder het volbrengen kan niemand deel krijgen aan de goederen des verbonds. Wat blijft er dan over voor den zondaar, dan zich in zijne onmacht neer te leggen voor den troon van Gods genade en Gods geboden in gebeden te veranderen, dat Hij in ons werke het willen en volbrengen naar Zijn welbehagen?

4. HEERE! Gij hebt  geboden, dat  men Uwe bevelen zeer bewaren zal 1), en Gij zijt  de Allerhoogste, die het recht hebt  om te bevelen, de Heilige, die gene overtreding duldt, de Almachtige, die straffen kan, maar ook de Liefde, wie de hoogste eerbied en gehoorzaamheid toekomt.

1) De dichter plaatst hier zich voor het aangezicht Gods, als den hoogsten rechter, die Zijne geboden gegeven heeft en deze niet straffeloos laat schenden. En onder het besef daarvan smeekt hij in het volgende vers, om de genade, dat zijne wegen alzo gericht worden om die inzettingen te bewaren.

5. Maar hoe ware het mij, zondig schepsel, mogelijk dat alles te doen, wat Gij eist. Och, dat door Uwe genade mijne wegen gericht werden, om Uwe inzettingen te bewaren!

Augustinus bidt: Heere, geef mij wat Gij gebiedt en gebied dan wat Gij wilt, en Gij zult nooit te vergeefs gebieden.

6. Dan zou ik niet beschaamd worden, niet van schaamte behoeven te blozen over al mijne overtredingen en zonden gelijk nu, wanneer ik merken zou op al Uwe geboden.

Hij wil zeggen: Indien Gij mij de genade geeft, om Uwe geboden te kunnen volbrengen, wanneer ik dan op al Uwe geboden acht geef en daarop staar,  zo  zal ik niet beschaamd worden, als die met verlegenheid zou moeten bekennen, dat ik gene van die gehouden heb; want Uwe genade heeft mij daartoe bekwaam gemaakt, om, is het niet in volmaaktheid, ten minste in oprechtheid, die te houden. Dan zal ik ook niet behoeven beschaamd te staan als een, die zich in zijn gemoed beschuldigt en zich overtuigd vindt, dat  hij die geboden niet alleen niet  gehouden heeft, maar in alle het  tegendeel heeft  gedaan. Dan zal ik ook niet hebben te wachten die schande en snoodheid, die den overtreder Uwer geboden bedreigd is. Tegenover  deze  beschaamdheid  staat  de  roem  in  Gods  genade  en  de  vrijmoedigheid, voortspruitende uit een goed geweten. (Zie 1 Joh. 2: 28; 3: 21,22).

De Psalmist heeft een verheven doel voor ogen en toch daarbij een diepen zucht in het hart, een vlijtig leren en volbrengen der geboden en toch een ootmoedig rusten op ‘s Heren genade alleen, en dat van ganser harte en met een oprecht gemoed..

Hij zegt van alle uwe geboden, dewijl onder zo vele kwellingen van Satan, in zulke dikke duisternissen, bij onze zo grote stompheid, niet een gewone ijver wordt gewenst om zich te wachten, indien wij van alle kanten de zonde wensen te ontvluchten. Waarom men er voor moet zorgen, dat de kennis der wet alle handelingen besture, om ons voor vallen te behoeden..

7. Ik zal U loven, niet slechts met de lippen, maar in oprechtheid des harten, als ik de rechten Uwer gerechtigheid, de grondstellingen over recht en onrecht, die in Uwe wet vervat zijn en die Uwe gerechtigheid afspiegelen, geleerd zal hebben 1); wanneer Gij mij Uwe rechtmatige geboden door de onderwijzing van Uwen Geest zult hebben doen kennen en betrachten (vgl. Jes. 54: 1. Psalm 25: 4; 5: 9 vv.).

1) Wij worden door dit vers hierin onderwezen, dat niemand met een werkelijke aandoening des  harten  God  prijst,  dan  wie  in  Zijn  School  heeft  geleerd,  om  het  leven  tot  Zijne gehoorzaamheid te vormen, dewijl het een al te koude schijn is, God met mond en tong te prijzen, indien ons leven Hem schande aandoet. Naar waarheid stelt de Profeet hier als vrucht van een leven der godsvrucht voor, dat wij God zonder huichelarij prijzen..

8. Ik zal Uwe inzettingen bewaren, dit is mijn oprecht voornemen, verlaat Gij, zonder wie ik dat niet vermag, mij niet al te zeer, onttrek Uwe zorg niet aan mij, en zo ik mij ooit verlaten gevoele, laat het slechts een voorbijgaande toestand zijn, en Uw licht weer spoedig voor mij oprijzen.

God verlaat de Zijnen wel enigszins en voor een tijd, maar nooit geheel, noch voor altoos. Zijne belofte is: Ik zal u nooit begeven noch verlaten. Jezus, onze Heiland, heeft moeten klagen:  "Mijn God, Mijn God, waarom hebt  Gij Mij verlaten?" opdat  Zijne gunstgenoten nooit van God zouden verlaten worden. Zion dan moge klagen: "De Heere heeft mij verlaten en de Heere heeft mij vergeten." Maar wat antwoordt Jehova? Jes. 49: 15-16: "Kan ook ene vrouw  haar  zuigeling  vergeten,  dat  zij zich  niet  ontferme  over  den  zoon  haars  schoots? Ofschoon  deze  vergate,  zo  zal  Ik  toch  uwer  niet  vergeten.  Ziet,  Ik  heb  u  in  de  beide handpalmen gegraveerd, uwe muren zijn steeds voor  Mij." Laat ons God manen op deze beloften, en daarop deze bede menigmaal grondvesten: "Verlaat ons niet al te zeer."

Nadat de Psalmist in de eerste strofe de voortreflijkheid en het profijtelijke van het woord en de Wet Gods voor al hun ware betrachters geprezen heeft, gaat hij in de tweede strofe over, om de hoge betekenis uit te spreken, die het Woord des Heren als de enige veilige gids op den gevaarlijksten leeftijd, dien van den jongeling heeft..

9.

Beth.

Vs. 9-16. Een jongeling, die zich aan Gods Woord vast houdt, gaat voorspoedig zijner weg. Verleen mij, o Heere! door Uwe genade, dat ik zulk een zijn moge.

9. Waarmee zal de jongeling zijn pad zuiver houden, rein van de besmetting der zonde? Dat zal alleen mogelijk zijn, als hij met alle nauwgezetheid dat houdt naar Uw woord.

De vraag is: "Hoe zal een jongeling, die van nature toch geneigd is ten kwade, en die zo vele verloksels tot  zonde voor  zijne ogen  heeft,  van de heersende kracht  der  verdorvenheden bevrijd worden, en verder zijn leven zo inrichten, dat hij zich onbesmet beware van de wereld

en in deugd en heiligheid uitblinke?" Het antwoord is: "dat er geen ander is, dan zich te houden aan het Woord Gods, daar veel werk van te maken en het op ene behoorlijke wijze tot alles, waartoe het nuttig is, te gebruiken." En met alle recht. Want: 1) is de dwaasheid van nature aan het hart des jongelings gebonden, het is dat woord alleen, dat wijs kan maken tot zaligheid en den slechten wijsheid geeft. 2) Het hart van den zondaar wordt gereinigd door het geloof (Hand. 15: 9). Maar het is het woord Gods, uit welks gehoor het geloof is (Rom. 10:  7).   3)   De  heersende  kracht  der  onreine  verdorvenheid  wordt  geknakt  door  de wedergeboorte. Maar het Woord Gods is daartoe het middel en daarvan het zaad (1 Petrus 1: 23. Jak. 1: 18). 4) Die houdt immer zijn pad zuiver, die zich reinigt van alle besmettingen des vlezes en des geestes, volbrengende zijne heiligmaking in de vreze Gods (2 Kor. 7: 1).

De meeste dezer plaatsen zijn aan ieder kind in het geheugen; dat is het beste bewijs voor ene leer, wanneer zij ook een kind onderwijst..

Wel is  elke  ouderdom tot  een  reinen  wandel verplicht,  maar  de  betekenis  van de  grote levensvraag ligt daarin, dat men met hare oplossing op den morgen des levens moet beginnen; en toch is het juist de jeugd die zich meer dan enige andere leeftijd van een streng houden der geboden  Gods  ontheven  acht,  en  de  wijsheid  op  de  straat  heeft  sedert  lang  listige  en verderfelijke redenen der jeugd in geschrift gesteld, bijv. "de jeugd heeft gene deugd; in den ouderdom maakt men Psalmen." Moet dan eerst de bloei des levens aan den duivel en aan God de droesem des ouderdoms ten offer worden gegeven? De redding der ziel eist zowel een haasten als ene tijdruimte, en een lange moeilijke weg eist veel tijd. Daarenboven heeft de jeugd  haren  bijzonderen  strijd  en  hare  bijzondere  gevaren,  omdat  zij  hare  eigenaardige begeerlijkheden  heeft  (2  Tim.  2:  22).  Aan  de  andere  zijde  heeft  zij zoveel kostelijks  en veelbelovends in hare levensfrisheid, in de kracht en volheid van gevoel voor het echte en verhevene. Ene zedelijke reine jeugd met onbedorven kracht is ene voorspelling van zegen voor het gehele leven; dat bedoelt het spreekwoord: "jong geleerd, oud geëerd.".

10. Ik zoek U, o Heere! met mijn gehele hart; laat mij van Uwe geboden, van den weg, dien zij mij aanwijzen, niet afdwalen.

Leer hieruit, dat het erkennen van onze eigene onvolmaaktheden, zonden en smarten, dat het zoeken naar altijd inniger gemeenschap met  Hem oprechtheid  in den godsdienst  is. Onze eigene wijsheid en sterkte te wantrouwen onze afhankelijkheid van God te gevoelen, ernstig te  bidden  om  afgehouden  en  teruggetrokken  te  worden  van  dwaalwegen,  bewijst  de oprechtheid van het voornemen, om heilig te wandelen. De voortgang van den gelovige is door den invloed der genade, die bewaart wat te voren gegeven werd, en nieuwe zegeningen daaraan toevoegt.

Wij hebben hier de betuiging van het oprecht God zoekend hart, dat echter eigen zwakheid en krachteloosheid zich volkomen bewust is, en daarom niet in eigen kracht het volbrengen van Gods geboden wenst te betrachten, maar van God, den Heere, al de kracht, al de lust en den moed verwacht.

11. Ik heb, als jongeling, Uwe rede in mijn hart verborgen 1), als een schat, die ijverig moet bewaakt worden, opdat ik tegen U niet zondigen zou.

1) Op deze plaats leert hij, dat wij dan eerst bekwaam zijn, om ons te wachten voor de listen van Satan, indien de Wet Gods in onze harten diep is ingegrift. Want indien zij niet zo geheel en  al  onze  harten  in  beslag  noemt,  zullen  wij  niet  onmiddellijk  aan  een  enkele  zaak ontsnappen. Want  gelijk iemand, die zijne wijsheid  heeft  uit  de verklaringen, gemakkelijk zijne onwetendheid openbaart, indien hij niet altijd het boek voor zijn ogen heeft, alzo, indien wij niet hebben ingedronken de kennis Gods, en daarmee goed zijn verzadigd, neemt Satan ons gemakkelijk gevangen en vangt ons in zijne strikken..

Het  Woord des Heren moet  diep in ons hart  zijn ingegrift, maar niet  enkel oppervlakkig daarin  zijn  opgenomen,  opdat  daar,  waar  de  zonde  haren  oorsprong  heeft,  ook  het geneesmiddel aanwezig zij..

Indien wij het alleen in onze huizen en handen hebben kunnen vijanden het van ons nemen; indien wij het alleen in onze hoofden hebben, kan ons geheugen ons bedriegen, maar indien het in onze harten is en de indrukken in onze zielen zijn, dan is het wel bewaard..

12. HEERE, Gij, die zo rijk zijt in macht en genade jegens de Uwen, Gij zijt gezegend 1), geprezen; leer mij Uwe inzettingen (vs. 26, 64, 68).

1) Hiermede wil hij zeggen: 1) dat hij God erkent vaardig allen roem, lof en prijs wegens Zijne   volmaaktheden   en   de   grootheid   Zijner   heerlijkheid,   of   dat   hij   erkent   zijne algenoegzaamheid,  en  dat  Hij  de  oorsprong  van  alle  weldaden  is.  2)  dat  hij  Hem  met lofzegging  dankt  voor  alle geestelijke en lichamelijke weldaden aan hem bewezen (Psalm 103: 1. Efeziers 1: 3).

13. Ik heb, naar Uw bevel (Deuteronomium 6: 7),met mijne lippen verteld al de rechten Uws monds; ik heb hen gedrongen om Uwe geboden te houden.

Zij,  wier  harten  gevoed  zijn  met  het  brood  den  levens,  zullen  met  hun  lippen  menigeen voeden..

14. Ik ben vrolijker in den weg Uwer getuigenissen, in den weg, dien Uwe getuigenissen mij voorschrijven, dan over allen rijkdom, dan wanneer ik de gehele wereld en meer dan haar gewonnen had.

Hij hield zich bezig met zich veel te verlustigen in het beschouwen van de wegen Gods, en wat hem daarvan was geopenbaard in het heilig Woord. Hij had een behagen in de wet Gods naar den inwendigen mens. Hij erkende, dat Gods juk licht en Zijn last lieflijk was, dat het hem geen last, maar een lust was daarin te wandelen..

De profeet roemt niet op zijne deugden, maar stelt anderen een voorbeeld voor, om Gods Woord te volgen en de aardse ijdelheden te verlaten.

15.  Ik  zal  Uwe  bevelen  overdenken  1),  en  op  Uwe  paden  letten2),  op  de  door  U voorgeschrevene en U welgevallige paden al mijne aandacht stellen.

1) Er zijn tijden, dat de eenzaamheid beter is dan de gezelligheid, en het zwijgen wijzer is dan het spreken. Wij zouden betere Christenen zijn, zo wij meer alleen waren, God verwachtten, en door de overdenking van Zijn Woord geestelijke krachten verzamelen, om in Zijnen dienst te arbeiden. Wij moeten de dingen Gods overdenken; zó trekken wij er het rechte voedsel uit. Het is met de waarheid als met de druiven; zo wij naar wijn verlangen moeten wij ze dikwijls persen en drukken. De voeten van de treders moeten vrolijk de trossen drukken, anders vloeit er de wijn niet uit, en de druiven moeten op de rechte wijze getreden worden, anders zou er te veel van het kostbare vocht verloren gaan. Zo moeten wij door de overdenking de druiven der waarheid drukken, om den wijn der vertroosting daaruit te verkrijgen. Onze lichamen worden niet gevoed, zo wij ons bepalen bij het nemen van voedsel in onzen mond, maar hetgeen eerst recht  de  spieren,  zenuwen en beenderen voedt  is de spijsvertering. Door deze wordt  het uitwendige  voedsel  een  deel  van  het  inwendige  leven.  Onze  zielen  worden  niet  slechts gevoed,  wanneer  wij  voor  een  wijl  naar  dit  of  dat,  of  nog  een  ander  gedeelte  van  de Goddelijke waarheid  luisteren; horen lezen,  opmerken en lezen,  het  vereist  alle innerlijke spijsvertering  om  waarlijk  van  nut  te  zijn,  en  deze  inwendige  verwerking  ligt  voor  het grootste gedeelte in de overdenking er van. Waarom is het, dat sommige Christenen, hoewel zij vele predikatiën horen, echter in het Goddelijke leven met trage schreden vooruitgaan? Het is  omdat  zij  niet  genoeg  in  de  binnenkamer  verwijlen,  en  Gods  Woord  niet  aandachtig overdenken, Zij beminnen het graan, maar zij malen het niet; zij zouden het koren gaarne bezitten, maar zij weigeren het in de velden te gaan zoeken; de vrucht hangt aan den boom, maar zij willen haar niet plukken; het water vloeit aan hun voeten, maar zij willen zich niet bukken om er van te drinken. Bewaar ons voor deze dwaasheid, Heere! en help ons heden het besluit nemen: "Ik zal Uwe bevelen overdenken.".

2) Gelijk arbeidslieden gedurig en zorgvuldig letten op hun richtsnoer om zich daarnaar te regelen..

16.  Ik  zal  mij  zelven  vermaken  in  Uwe  inzettingen;  Uw  woord  zal  ik  niet  vergeten (Deuteronomium 6: 6-9).

Wij kunnen  hier  duidelijk  de  aanneming  tot  kinderen  opmerken.  De  dienaar  moge  Gods inzettingen volbrengen, maar het is alleen de zoon, die er behagen in schept.

17.

Gimel.

Vs. 17-24. Gods Woord te houden is niet alleen de hoogste levensvraag (vs. 9), maar ook de ware levensrichting en het eigenlijke levensdoel voor een mens. Op haar wil ik, vrezende voor  den  vloek,  die  den  afvallige  bedreigd  is,  en  zonder  vreze  voor  degenen,  die  den godvruchtige vervolgen, mij toeleggen.

17. a) Doe wel bij Uwen knecht, dat ik leve 1) en Uw woord beware.

a) Psalm 103: 2; 116: 7.

1) Onder leven hebben we te verstaan, gered, behouden worden. Maar waarom wenst de dichter te leven, d.i. gered te worden? Om het leven in de wereld door te brengen? Om zijn vermaak  in  de  zonde  te  hebben?  Geenszins.  Opdat  hij  het  Woord  Gods  beware  en  de inzettingen Gods onderhoude. En zal dit, welk een behoefte dan voor hem, dat de Heere de wonder Zijner wet hem ontdekke, dat zijne ogen aanschouwe hoe goed en zalig het is, liefde tot des Heeren wet te hebben.

18. Ontdek mijne ogen, dat ik aanschouwe de wonderen van Uwe wet, van de openbaring Gods in al haren omvang.

Wonderen zijn ook  de eenvoudige praktische waarheden der  wet,  en  aan deze denkt  de zanger, volgens den gehelen, eenvoudigen, praktischen inhoud van den Psalm, in de eerste plaats; ook  deze liggen boven den kring van het  natuurlijk  bewustzijn,  dat  niet  als  hare geboorteplaats kan beschouwd worden, bijv. dit: "gij zult God liefhebben met uw ganse hart enz., en uwe naasten als u zelven.".

De Goddelijke openbaring is ene grote diepte; het is ene openbaring van verborgenheden, van "hetgeen geen oog gezien, geen oor gehoord heeft en in geen mensenhart is opgeklommen." Die zich begeeft tot de bepeinzing van het Woord van God, zet zich aan de voeten van een onderwijzer "wiens gedachten niet zijn gelijk zijne gedachten, wiens wegen niet gelijk zijne wegen." De onderwijzer daalt tot hem af en schikt zich, wat toon en vorm betreft, gaarne naar de behoeften en bevatting  van zijnen leerling; maar  het  onderwijs  gaat  over  de hoogste, diepste dingen tussen hemel en aarde en het goddelijke blijft goddelijk, ook al wordt  het onder menselijke woorden en voorstellingen gebracht. De ganse kring van waarheden, waarin het Woord Gods ons inleidt, is ene bovennatuurlijke, wonderbare, voor den aan zich zelven overgelaten mens geslotene wereld; elke, ook de eenvoudigste waarheid der openbaring heeft in haren vollen zin de natuur eens wonders. Dit wonderbare is de stempel van het goddelijke, de troost en de kracht van Gods Woord hangt er aan. Dit wonderbare-gene geheimzinnigheid, maar ene klare diepte; gene duisternis, maar veeleer een verblindend licht; dat hoog verheven, en, bij alle duidelijkheid en vaak kinderlijke eenvoudigheid der voorstelling, het bedenken des mensen te boven gaande, is voor velen een struikelblok. Maar welk een troost verwacht men van ene openbaring, die gene bronnen van vertroosting opent dan dezulke, die binnen het gebied der menselijke verwachtingen liggen, die gene hogere vlucht geeft aan de menselijke hoop, dan die, waarop de verbeelding haar voorvliegt en de kennis haar volgen kan? Zo mijne ondervinding mij zegt, dat ik door de zonde ellendig ben, en mij zelven niet kan verlossen uit het lichaam dezes doods; moet mijne rede zich ergeren, dat de verlossing wordt aangeboden in een weg, dien zij niet kon vermoeden en waartegen zij geen ander bezwaar heeft, dan juist dat enige van haren gekrenkten hoogmoed? Neen, wat van God komt mag goddelijk zijn; wat mensen  troosten  zal,  moet  bovennatuurlijk,  wat  wonder  doen  zal  wonder  wezen.  Wat wederhorige volken de oren heeft doen opsteken, wat zich den weg tot de vereelte harten der mensenkinderen heeft gebaand, wat aan Israël zijne onvergelijkelijke plaats verzekerd heeft te

midden van de volkeren der oude wereld, wat de gemeente van Christus, en door haar, de nieuwe  wereld  gesticht  heeft,  wat  duizend  troosteloze  gemoederen  getroost,  en  duizend verdorven harten herschapen heeft, wat alle volkeren der aarde bestemd is te verenigen, wat machtig is, den hemel te bevolken, het is niet wat in de openbaring Gods binnen het bereik van  het  menselijk  inzicht,  maar  wat  daarboven  ligt;  het  is  niet  wat  de  geopenbaarde godsdienst met de natuurlijke gemeen heeft, niet wat ene hoogmoedige wijsbegeerte, hare ogen voor haar sluitende, na haar gezien te hebben, voorgeeft langs andere wegen te hebben gevonden, of te hebben kunnen vinden; het is niet wat men van de oppervlakte van Gods openbaringen heeft afgeschept, om daaruit een mensdom te dienen, welks krijtende behoeften men miskent, noch ook wat er overblijft van het Woord van God, nadat men alles wat niet door den engen trechter van het menselijk begrip gewrongen kan worden, als overbodig, als verdacht,  als schadelijk heeft uitgeworpen-maar het waren, het zijn, het zullen wezen "de wonderen Zijner wet." Het is de Godsopenbaring als zodanig, in haar bovennatuurlijk en haar Goddelijk karakter, troost en kracht. Het is in de Goddelijke openbaring juist datgene, wat als het bovenmenselijke, het Goddelijke blijkt te zijn; juist datgene, wat geen oog gezien, geen oor gehoord had en in geens mensen gedachten was opgeklommen-"en alleen door God kon worden  verkondigd,"  omdat  het  alleen  door  God  kon  worden  daar  gesteld.  Het  is  niet geweest, het kan nimmermeer zijn, uwe zo verstandige en zo schrale leer van God, deugd en onsterfelijkheid, maar het was en is de harten schokkende verkondiging van de oordelen der heiligheid en van het Evangelie der genade, de alle verstand te boven gaande prediking van verzoening door het kruis, en van wedergeboorte uit den Geest. Het was het wonderbaar licht van den braambos, die niet verteerd wordt door den gloed, die hem omringt; het is het heilig donker van den heuvel, van waar het licht uitgaat, dat de ganse wereld verlicht. Wat de mens behoeft, opdat de openbaring van den Geopenbaarde voor hem niet ijdel zij, het is niet zulk een openbaring, die met zijne begrippen overeenkomt en die hij waarneemt met de ogen, die hij heeft, bij het licht dat hij bezit; maar de verlichting zijner ogen door een hoger licht, opdat hij aanschouwe, opdat hij tot zijne zaligheid lere kennen wat met den stempel, met den troost, met de kracht van het Goddelijke, uit een hoger gebied tot hem afdaalt, ontdek mijne ogen, dat ik aanschouwe de wonderen Uwer wet. Ontdek mijne ogen! Ja om de wonderen der wet te aanschouwen, om een klaar en vruchtbaar inzicht te hebben in den geopenbaarden raad Gods, daartoe zijn verlichte ogen des verstands nodig. De zondige mens heeft ze niet; hij is, wat hij ook wanen moge, door de zonde in het verstand verduisterd. Voor het Goddelijke ontbreekt hem  het  rechte  zintuig.  Het  moet  hem  geschonken,  het  moet  hem  verstrekt  worden. Taalkennis en een schrander oordeel maken den wetgeleerde; maar hoe menig wetgeleerde bleef blind voor de wonderen der wet. Tot nog toe, als Mozes gelezen wordt, ligt een sluier op Israël’s aangezicht, dat zij de genade en de waarheid, die met Christus geworden zijn niet herkennen in de schaduwen der Oude bedeling. En het is eenzelfde sluier, die de heerlijkheid der heiligste en dierbaarste waarheden voor het scherpzinnigst oordeel en de uitstekendste geleerdheid bedekt houdt. Wat den kinderkens openbaar is, blijft door dien sluier voor vele wijzen, en verstandigen verborgen. Van daar de strijd van de wijsheid der eeuw tegen de wonderen der wet. Men stoot zich aan hetgeen men niet aanschouwt. Men lastert hetgeen men niet verstaat. Wie ligt den sluier af? Wie is machtig de ogen te ontdekken? Hij, die gezegd heeft, dat het licht in de duisternis schijnen zou, kan ook de duisternis van het zondig hart verlichten.  Wie  geeft  de  aanschouwing  van  de  wonderen  der  wet?  Wie  het  inzicht  tot zaligheid en de zaligmakende waarheid? Hij, die haar tot zaligheid van zondaren geopenbaard

heeft. En aan wie? Aan degenen, die hun blindheid belijden; die hun duistere ogen wenden naar den kant, van waar alleen het licht komen kan, die met een oprecht hart komen tot het licht. Niet aan hen, die daar zeggen: "wij zien" en wier blindheid, niet dan een gevolg der zonde, alzo zelf ene zonde wordt. Wist aan hen, die hun flauwe nachtlamp verkiezen boven het heldere zonlicht, dat van den hemel straalt. Niet aan hen, die het licht schuwen, "opdat hun werken niet bestraft worden." Niet aan hen, die zich gedurig beklagen, gedurig ergeren over de wonderen der wet, maar nog niet ene enkele maal met ernst en ootmoed gebeden hebben: "Ontdek mijne ogen!" Niet aan hen, die, eerder dan om hoger licht te vragen. de Goddelijke diepten willen opvullen, om voor hun kortzichtig, menselijk oog het overzicht mogelijk en het inzien overbodig te maken. (N. BEETS).

19. Ik ben a) een vreemdeling op de aarde, die hier gene andere erfenis heb dan Uw woord; verberg, opdat ik op mijne levensreis een staf hebbe, waarop ik kan leunen, Uwe geboden voor mij niet, maar geef mij daarvan een levendig bewustzijn.

a) ps. 39: 13. Genesis 47: 9. 1 Kronieken 29: 15. Hebr. 11: 13.

"Ik ben een vreemdeling op de aarde." Wat heeft deze gedachte in? Is het niet zoveel alsof wij zeiden: "Ik ben hier voor een korten tijd; ik heb hier niets te eisen, ik weet hier geen weg? -Ik ben hier voor een korten tijd. Ik weet zelfs niet voor hoe kort slechts. Het langste verblijf is van zeventig en zo ik zeer sterk ben, tachtig jaren. Een aanmerkelijk gedeelte van dien tijd is reeds vervlogen; elk jaar vliegt sneller daarheen; elke maand kan de laatste wezen, die ik hier doorbreng; elke dag kan ik van hier worden geroepen." Zou die gedachte niet leiden tot een wijs leven, tot een ernstig bedacht zijn op den dood, ook tot een gemoedigd dragen van des levens last en moeiten? Als ik daar waarlijk van overtuigd ben, als ik weet, zo straks luidt de bengel,  en  ik  moet  stappen  in  den  wagen,  die  mij  van  hier  voert,  zal  ik  mij  dan  niet reisvaardig houden; mijn goed gepakt, mijn mantel bij de hand? Nu ziet men er zo velen, die in het laatste ogenblik hun goed willen pakken en geen goed hebben, hun mantel zoeken en niet  vinden,  zo  velen,  die,  niet  gereed  en  ongezind,  tegen  wil  en  dank,  op  den  wagen geworpen worden....En waar gaan zij heen? Zij weten het niet. -"Ik ben een vreemdeling op de aarde" Ik heb niets te wachten, omdat ik niets heb te eisen....Ik ben een balling uit het paradijs en dat rechtvaardiglijk, dat uit hoofde mijner zonden. Is het uitnemendste van mijn verblijf alhier moeite en verdriet, wat heeft een vreemdeling in een vreemd land anders te wachten? Zou het niet droevig zijn, indien de vreemdeling zich hier gans te huis, gans op zijn gemak gevoelde? is het niet een grote troost, indien men zeggen mag: "Weinig en kwaad zijn de dagen mijns levens; " maar dit leven is ook slechts mijne vreemdelingschap? Ach, dat wij allen zo dachten. -Maar zijn wij wel op reis? Is het niet maar een onverstandig dwalen, een doelloos op- en nedergaan in het vreemde land? Het is te denken, indien zij zich niet met de daad vreemdelingen gevoelen. Die zich vreemdeling gevoelt, zegt: Ik weet hier den weg niet, ik heb een gids nodig. Hij schaamt zich zijne onkunde, zijne afhankelijkheid geenszins. Hij is niet dwaas genoeg te geloven, dat hij in een vreemd land van zelf te recht zal komen; niet dwaas  genoeg  iemand  tot  gids  te  kiezen,  die  er  zo  vreemd  is  als  hij zelf.  "Ik  ben  een vreemdeling op aarde," zegt de Psalmist; en hij laat er volgen: "verberg Uwe geboden voor mij niet!" Wijsheid uit God heeft hij nodig, en hij zoekt ze bij Zijne geboden, dat is bij Zijn woord. Hij verwacht ze er van, zo die geboden voor hem niet verborgen blijven, dat woord

niet duister, waar de Heere hem zelf genoegzaam licht en inzicht geeft. Daar wordt onder mensen wel eens van levenswijsheid gesproken, en men verstaat er dikwijls niets beters door dan de wijsheid, die de wereldlingen hebben, om in de wereld te huis en op hun gemak, geëerd  en  gegoed  te  zijn,  en  meer  en  meer  te  worden.  Maar  hier  is  de  wijsheid  der vreemdelingen: "Verberg Uwe geboden voor mij niet!" -"Ik ben een vreemdeling op aarde." Dat is in den mond van den godvruchtige: ik heb een vaderland, een vaderhuis, een land van belofte,  ene  plaats  van  bestemming,  waar  buiten  ik  omzwerf,  maar  waarvoor  ik  in  die omzwerving  onafgebroken  word  opgevoed.  Ik  ben  een  vreemdeling  in  deze  boze,  ijdele wereld. Mijn hart trekt naar het goede, heilige land, waar ik thuis behoor. (N. BEETS).

20.  Mijne  ziel  is  verbroken,  verbrijzeld  van  wege  het  verlangen  naar  Uwe  oordelen  1), namelijk naar ene grondige kennis van deze,te aller tijd.

1)  Door  deze  oordelen  kunnen  wij  verstaan,  of  de  oordelen  en  straffen  Gods  over  de goddelozen en vijanden der kerk, waarom de vromen ter ere van God en tot rechtvaardiging van de zaak der kerk  wel mogen bidden, zie Openbaring 6: 10, of wij kunnen onder de "oordelen" de rechten Gods verstaan, dat is zoveel als het richtsnoer om te oordelen en te vonnissen..

21. Gij scheldt, bedreigt met Uw almachtig strafwoord (Psalm 9: 6; 68: 31) de vervloekte hovaardigen, die van Uwe geboden afdwalen (Deuteronomium 27: 26).

Hovaardij deed Eva de hand uitsteken naar de verboden vrucht, Kaïn den broeder moorden; hovaardij  is  de  bron,  waaruit  allerlei  ellende  voortkomt;  zij  alleen  is  het  die  weigert  te belijden, te buigen voor het kruis, te geloven in Christus. Vergelijk Psalm 19: 14..

22. Wentel van mij versmaadheid en verachting 1), laat het openbaar worden, dat wat men mij toedicht leugentaal is, want ik ben onschuldig daaraan, ik heb integendeel Uwe getuigenissen onderhouden.

1) Dit vers kan op tweeërlei wijze opgevat worden. Wij weten, dat hoe recht ook de kinderen Gods  wandelen,  zij  aan  velerlei  laster  bloot  staan.  Het  is  alzo  niet  te  vergeefs.  dat  de gelovigen vragen, dat God als Verdediger Zich openbare van hun ongekunstelde vroomheid, welke  zij  beoefenen,  optrede  tegen  de  venijnige  tongen.  Daarom  niet  slecht  past  de verklaring: O Heere, dewijl ik het goede bewust ben en Gij als getuige zijt van mijn ware onbestraflijkheid, laat niet toe, dat de goddelozen door valse beschuldigingen tegen mij aan te brengen,  mijn  leven  ellendig  maken.  Maar  van  dieper  betekenis  is  de  opvatting,  indien gelezen wordt: Duldt niet, o God, dat die goddelozen mij daarom belasteren, dewijl ik mij beijver, om Uwe Wet te bewaren. Want van den beginne af aan is deze goddeloosheid in de wereld verspreid, dat aan de vereerders Gods, hun reinheid als misdaad word aangezien en tot een aanfluiting gemaakt..

23. Als zelfs de vorsten 1) zittende tegen mij gesproken hebben, terwijl zij beraadslaagden wat  zij  mij  zouden  aandoen,  heeft  Uw  knecht  Uwe  inzettingen  betracht,  Uw  verbond

overdacht, en in den zegen, Uwen gunstgenoten toegezegd, een vast schild gevonden tegen alle aanvallen der wereld.

1) De dichter beroept zich in alle eenvoudigheid op het beoefenen van de Wet, ook toen de machtigen  der  aarde  zich  tegen  hem stelden.  Had  hij van  het  beoefenen  der  Wet  willen afstand doen, hij zou vrede hebben gehad. Dit ligt hierin opgesloten.

24. a) Ook Zijn Uwe getuigenissen (vs. 47)mijne vermakingen en mijne raadslieden, die mij tegenover die vorsten (vs. 23) het beste raad geven.

a) Psalm 43: 4.

"Optimi  consultores  mortui"  de  gestorvenen  zijn  de  beste  raadgevers)  pleegde  koning Alfonsus te zeggen.  Hij verstond  er  de boeken door.  Maar  dit  geldt  boven alles van de Goddelijke Boeken der Heilige Schrift..

25.

Daleth.

Vs.  25-32.  Ik  bevind  mij thans in diepe bekommernis onder  al het  zware lijden,  dat  mij wegens mijne gehechtheid aan Uw Woord getroffen heeft. Troost mij, Heere! mijn God, en maak mij steeds vaster in Uw Woord.

25.  Mijne  ziel  kleeft  tengevolge  der  verachting,  die  mij  getroffen  heeft,  aan  het  stof, onbekwaam, om zich door eigene kracht weer op te heffen (Psalm 44: 26); maak mij levend naar Uw woord, dat immers aan alle vermoeide zielen troost en verkwikking belooft (Psalm 71: 20; 85: 7).

De zuchten, tranen en zorgen der vromen worden door de wereld even zomin verstaan als hun gebeden, hun vreugde en hun verwachtingen..

De krachtige versterking tegen alle geestelijke onmacht is het genaderijke Evangeliewoord.

Men gebruikt doorgaans deze spreekwijze: "Mijne ziel kleeft aan het stof," alsof zij te kennen gaf, een aankleven van de ziel aan de aardse dingen, dat  waarlijk  ene  ongestalte is, den gelovigen onbetamelijk, en waarover wij reden hebben om te klagen, dat het meer dan hun lief is, geschiedt. Maar wij achten, dat de spreekwijze hier ter plaatse dit niet meebrengt. Zij betekent, of: de uiterste verdrukking, waardoor iemand, door noden gedrukt, zich ter aarde werpt, of: ene verdrukking ter dood toe..

Dit betekent, dat hij van het leven niet meer hoopt, dan alsof hij reeds aan het graf was overgegeven. Wat waardig is aangemerkt te worden, opdat ons niet bekommere of verdriete. vele doden door te gaan, hoe dikwijls het Gode ook goeddunkt. Doch ook door zijn eigen voorbeeld leert hij, dat waar ons niets ontmoet dan de dood en alle hoop schijnt uitgeblust,

toch onze gebeden desalniettemin Gode bekend te maken, in Wiens hand de uitgangen van den dood zijn, gelijk wij gezien hebben Ps 68: 21, en Wiens eigen ambt het is, het leven uit de doden terug te geven. Maar dewijl dit is een moeilijk worstelen, roept hij zich en de anderen de beloften Gods in het geheugen terug. Want wanneer hij zegt: Volgens Uw woord, bekent hij, dat indien hij van het woord Gods afweek, hem geen hoop overbleef. Maar dewijl God beloofd  had,  dat  het  leven  der  vromen  in  Zijn  hand  veilig  was,  strekt  hij  zich  uit  tot vertrouwen op het leven, ofschoon hij met de ene voet in het graf stond..

Merkt op, hoe dit eerste vers van het vierde achttal past bij het eerste van het derde (17): "Dat ik  leve!"  Maak  mij levend.  Terwijl hij in  een  gelukkigen  staat  smeekt  om een  genadige behandeling bidt hij in een hopelozen toestand om levendmaking. In beide gevallen is leven het  voorwerp der begeerte, dat  hij leven moge hebben en het  steeds overvloediger moge genieten.

Waarlijk, dit is wijsheid. Dwazen hongeren naar voedsel en derven niettemin het leven, maar de wijze man weet, dat  het  leven meer is dan de spijze.  Leven, eeuwig leven, dat  is de waarachtige schat..

26. Ik heb U mijne wegen verteld, U mijn gehele lot blootgelegd, en Gij hebt mij verhoord; a) leer mij Uwe inzettingen.

a) Psalm 25: 4; 27: 11; 86: 11.

1) De dichter belijdt hier, dat hij zijne wegen voor zijn God heeft blootgelegd, tot Hem is gekomen met bekendmaking van al zijne zonden en noden. Maar voegt er ook bij, dat hij deze genade van zijn God heeft ontvangen, dat hij verhoord is, dat God hem gehoord heeft, zijn aangezicht aangenomen, zijn zonde kwijtgescholden en in zijn noden en behoeften voorzien.

27. Geef mij den weg Uwer bevelen te verstaan, opdat ik Uwe wonderen betrachte (Psalm 105: 2), de wonderbare wijsheid in Uwe wet (vgl. vs. 18) bepeinze.

Hij heeft Zijne wegen, d.i. zijnen wandel tot in bijzonderheden aan God verteld, en is niet zonder antwoord gebleven, dat hem van Zijne gunst verzekering is gedaan. Mocht Hij hem dan Zijne bevelen leren, opdat hij, al is het, dat mensen tegen hem zijn, toch God voor zich hebbe..

28.  Mijne  ziel  druipt  weg  1)  van  treurigheid  van  wege  het  vele  lijden,  waaraan  ik  ben blootgesteld, van wege mijne oprechte liefde tot Uwe wet; richt mij op naar Uw woord (vs. 25), opdat de droefheid mij niet geheel vertere, maar ik mijnen last geduldig drage.

1) Een zinnebeeld, genomen van was, ijs of iets anders, dat zijne bestendigheid verliest, en wegdruipende daarheen vloeit. Vergelijk Exodus 15: 15. Psalm 22: 15.

Gelijk hij een weinig te voren had gezegd, dat zijne ziele aan het stof kleefde, zo nu klaagt hij hier in bijna gelijken zin, dat zij van smart wegdruipt. Er zijn er die menen, dat hij op de

tranen zinspeelt, alsof bij had gezegd, dat zijne ziele in tranen wegvloeide. Maar de zin is eenvoudiger, dat zijne krachten als water wegvloeien. Verder stelt de profeet dit middel tegen de uiterste smart voor zich vast, dat indien God Zijn hand uitstrekt, zoals onlangs, toen hij, schier zielloos daarheen liggende, uit de genade Gods weer hoop op herstel had gevat, hij ook nu door diezelfde genade weer herstelling van nieuwe en volle krachten hoopt, ofschoon hij nu schier is uitgeblust. Hij herhaalt het woord, volgens het Woord, dewijl zonder het woord de macht Gods ons koud zou laten. Maar waar God ons ontmoet, ofschoon moeden kracht ons ontbreken, moet Zijne belofte kracht genoeg hebben, om ons te versterken..

29. Wend van mij den weg der valsheid 1), den weg van trouwelozen afval en verbreking Uws verbonds, hoewel mijne lippen U zouden roemen, boezem mij een diepen haat in tegen alle geveinsdheid, en verleen mij genadiglijk Uwe wet, laat mij inwendig hare kracht en haren zegen ervaren, breng haar door uwen Heiligen Geest aan mijn hart.

1) De weg der valsheid is de weg van zonde, of wel van eigen gerechtigheid. Van dien weg wenst hij afgebracht en afgehouden te worden. Het is ook daarom, dat hij vraagt om die Wet als  genadegift,  opdat  die  Wet  zijn  verstand  verlichtte,  maar  ook  in  zijn  hart  gegrift  en toegepast worde op zijn leven. Dit is bewijs van het nieuwe leven, van het genadeleven der ziele.

30. Ik heb verkoren het getrouw volharden op den weg der waarheid; Uwe rechten heb ik mij voorgesteld, dat zij mij een richtsnoer zijn voor al mijne handelingen.

Het verkiezen van den weg der waarheid, geeft te kennen, 1) dat hem twee wegen waren voorgekomen, van welke hij dezen verkozen had tot zijnen weg. Deze twee waren aan de ene zijde de weg der valsheid, der ongerechtigheid en der ijdelheid, en aan de andere zijde de weg der waarheid; 2) dat hij het gedaan had met en na een goed en rijp overleg. En dat hij redenen gevonden had om dezen weg boven den anderen te verkiezen. Daarom wordt dat woord door de LXX vertaald door diakrnein, d.i. door een rijp oordeel onderscheiden, dat deze weg beter is (Zie Job 9: 14; 15: 5); 3) Dat hij het vrijwillig gedaan had want alle verkiezing geschiedt vrijwillig;  4)  dat  hij  dezen  weg  beminde,  zich  daarin  verlustigde,  want  in  iets,  dat  men uitverkoren heeft, daarin heeft men liefde, lust en begeerte..

31. Ik kleef vast aan Uwe getuigenissen 1), o HEERE! beschaam mij niet in de hoop, die ik daaruit put.

1)  Ofschoon  hij  kleefde  aan  het  stof  van  verdriet  en  dood,  hield  hij  toch  vast  aan  het Goddelijk Woord. Dit was zijn troost,  en zijn geloof kleefde er aan, zijne liefde en zijne gehoorzaamheid hielden het vast, zijn hart en zijn geest bepeinsden het gedurig. Zijn keus was zo hartelijk en zo beslist, dat zij er aan vastkleefden voor het leven, en er niet van konden verwijderd worden door de snoodheden van hen, die den weg des Heren verachtten..

32. Ik zal den weg Uwer geboden lopen, als Gij mijn hart van zijne benauwdheid verlost, uit de engte gevoerd, verwijd zult hebben1).

1) De angst perst het hart toe, de zoete troost van God maakt het wijd; de weg van leugen verontreinigt het hart, maar de weg der waarheid is recht en maakt het hart oprecht; het kwaad geweten stremt den loop, maar de begeerte tot den Heere geeft een vrij geweten en geeft den voeten vleugelen..

Die bedroefd van harte is, is in het natuurlijke niet zo bekwaam tot zijn werk, veel min tot lopen,  maar  wel  iemand,  die  gezond  en  vrolijk  is.  Kinderen  Gods!  Hebt  gij  het  niet ondervonden, als uw hart verwijd was, dat gij dan met volvaardigheid liep den weg van Gods geboden?.

33.

He.

Vs. 33-40. Ter rechter- en ter linkerzijde zijn wegen, die buiten Uw Woord  doen dalen, gierigheid en hebzucht aan de ene, weelde en ijdelheid aan de andere zijde. Toon Gij mij, o Heere! den weg Uwer inzettingen, en leid mij en houd mij staande op dien weg.

33.  HEERE!  leer  mij  den  weg  Uwer  inzettingen  {1}  duidelijk  kennen  en  in  al  zijne lieflijkheid en zijnen zegen, en ik zal hem houden ten einde {2} toe.

{1} Weer herhaalt hij de bede, die hij reeds dikwijls gebruikt heeft in dezen Psalm, dewijl het van groot belang is, dit beginsel in ons leven vast te houden, dat ons God bestuurt. Wij zien nu, dat het grootste gedeelte alles liever bedekt, dan dit voor zich van God te verzoeken. Daarom prent de Heilige Geest deze bede in, welke Hij aanhoudend moet doen terugkeren, opdat niet slechts zij, die nieuwelingen zijn en nog pas beginnenden, maar ook zij, die reeds grote vorderingen hebben gemaakt, niet vertragen verder op te klimmen. En dewijl de Geest des verstands van den hemel gegeven wordt, eisen zij, door hoger aandrift, dat zij tot de ware kennis van de Wet worden geleid..

{2} Zo God door Zijnen Geest een recht en goed kennen schenkt, zal Hij dien ten einde toe bewaren. Het baat ook een reiziger niet, dat hij den weg voor ene poos houdt, indien hij dien niet houdt tot aan het einde van zijne reis..

Het is God, die in ons werkt het willen en het werken naar Zijn welbehagen, zowel als het verstaan van hetgeen goed is (Filippenzen 2: 13). Wij moeten ons afhankelijk gevoelen van de genade van God, van welke nl. onze zegen is. Dat God Zijnen Geest in ons legt, is de oorzaak van het wandelen in Zijne inzettingen..

Ten einde toe, d.w.z. tot het einde des levens, tot de volkomenheid der gehoorzaamheid. De dichter verwacht het dus van de genade Gods, dat die hem zal doen volhouden tot den einde toe,  en  als  middel  het  onderwezen  worden  en  betrachten  van  de  inzettingen  van  zijn Verbonds-God.

34. Geef mij het verstand, dat  daartoe nodig is, en ik zal Uwe wet houden, ja ik zal ze onderhouden met gansen harte.

35. Doe mij treden op het pad Uwer geboden, want daarin heb ik lust.

36. Neig mijn hart, dat zo dikwijls van U wordt afgeleid en zo ligt door het schijnschoon der wereld wordt bekoord, tot Uwe getuigenissen, en laat het niet geneigd zijn tot gierigheid of tot hebzucht.

Wiens hart door den Mammon vervuld is, die kan niet geneigd zijn tot het woord van God, noch vreugde hebben in Zijne getuigenissen. (MATTHEUS. 6: 24. 1 Tim. 6: 8 vv.).

37. Wend mijne ogen af, dat zij geen ijdelheid met welbehagen zien, niet met vreugde rusten op hetgeen bedrieglijk is en mij van mijn waarachtig heil afvoert; maak mij levend door Uwe wegen 1), op welke alleen heil en leven te vinden is.

1) Wij kunnen deze bede opvatten: "Maak mij levend in Uwe wegen," d.i.: Geef, dat ik met een verruimd, vrolijk en levendig hart in Uwe wegen wandel, in de vreze des Heren en in ene werkzame heiligmaking en in de vertroostingen des Heiligen Geestes. Wanneer de ziel dit door de genade Gods ervaart, dan is zij niet alleen bestand tegen de verleidingen der ijdelheid, maar zij doodt ook door den Geest de werken des vlezes, en doet alzo in de ware mortificatie (doding) vorderen. Want naar evenredigheid dat de ziel levendig is, sterft zij aan de zonde der wereld en het vlees. Of: maak mij levend door Uwe wegen, dat is: "heilig en vertroost mij door  de kennis,  overdenking en betrachting  van de wegen,  die Gij houdt  en die Gij mij voorschrijft dat ik ze houden zal." Immers het Woord Gods is het Woord des levens en het rechte middel, om de ziel levend te maken (vs. 50)..

Gelijk ik wens dof en ongevoelig te zijn voor de aandoeningen der aardse ijdelheden, zo maak mij integendeel, o Heere! levendig, krachtig en vurig in Uw werk en in Uwen dienst..

Gij moet uwe ziel los maken van het aardse goed en van vleselijke begeerlijkheden, anders kan zij niet naar boven, anders blijft zij gebonden en verleert eindelijk het vliegen.

Waarom klaag ik over de verzoekingen van buiten? In mij zelven is het grootste gevaar. In mijn verstand vind ik duisternis, in mijnen wil grote traagheid, in mijne neigingen al te grote zorg en liefde voor het aardse, in mijne zintuigen ene neiging tot het ijdele dezer wereld.

38. Bevestig Uwe toezegging aan Uwen knecht 1), die Uwe vreze toegedaan is, breng Gij Uwe beloften aan het hart van Uwen dienaar, opdat zij hem recht duidelijk en levendig zijn.

1) Wij moeten bidden om hetgeen God heeft toegezegd; wij moeten niet meer vragen, en wij mogen niet minder vragen..

39. Wend mijne smaadheid af, die ik vreze 1); want Uwe rechten zijn goed; dien, die ze houdt, schenken ze een rijken zegen.

1) De smaadheid kan voortkomen uit verijdeling van een roemend vertrouwen aangaande de waarheid en zekerheid van Gods beloften, of uit  de veelheid mijner overtredingen, of uit mijne onstandvastigheid op Uwe wegen en mijne afwijking daarvan, waarvoor ik van wege mijne zwakheid en onkunde met grote reden heb te vrezen..

De smaad der wereld is ons ene ere, zij wordt ons eerst ene smaadheid, wanneer wij ons door haar van den Heere laten aftrekken.

Wanneer Satan een kind van God er toe gebracht heeft om aan de wereld toe te geven, of zijn vertrouwen heeft verzwakt, door hem te verzoeken, op zich zelven te zien of er enige reden is, waarom men zou aangenomen worden, dan wil hij hem doen terugkeren en verwijt  hem diezelfde  zaken,  waarin  hij  hem  geleid  heeft.  Christenen,  zijt  gij  daarvoor  vrezende? Herinnert u de enige besturing, die op uw geval past: "Bovenal aangenomen hebbende het schild des geloofs, met  hetwelk gij al de vurige  pijlen des bozen zult  kunnen uitblussen" (Efeziers 6: 16). De overwinning moet komen van het kruis van Christus.

40. Zie, ik heb ene begeerte tot Uwe bevelen 1), om die tot in hun diepte en waarheid te kennen en hun goddelijke kracht te ondervinden; maak mij, den zo diep nedergeslagene (vs. 25 en 28),levend door Uwe gerechtigheid, volgens Uwe rechtvaardigheid en getrouwheid, die U tot het volbrengen Uwer beloften verbindt.

1) Hij is diep neergebogen door een gevoel van zijne zwakheid en behoefte aan genade; maar hij begeert in alle zaken te handelen overeenkomstig den Goddelijken wil. Waarheen onze begeerten zich uitstrekken, daar zijn wij in het oog van God. Als wij de volmaaktheid niet hebben verkregen,  dan zegt  het  toch iets,  er  naar  gehongerd  te hebben.  Hij,  die ons de begeerte geschonken heeft, zal ze ons ook doen verkrijgen..

41.

Van.

Vs. 41-48. Ik ben omgeven door lasteraars en kan gemakkelijk in verzoeking komen, om mij voor Uw Woord te schamen; laat Gij dan Uwe genade ondervinden, dat ik vast sta en ene goede belijdenis doe met woord en wandel.

41. En dat mij Uwe goedertierenheden overkomen, dat Uwe genade mijn deel zij; o HEERE! Uw heil, naar Uwe toezegging 1), volgens welke Gij de Uwen uit elke benauwdheid zult uithelpen.

1) De dichter spreekt zijn behoefte uit aan de bewijzen van Gods goedertierenheid. Dat die hem overkomen, zo smeekt hij, en hij grondt de verhoring zijner bede op de beloften Gods. Zijn  bidden  is  derhalve  een  gelovig  bidden  en  gaat  gepaard  met  een  gegronde  hope  op hetgeen God zelf heeft toegezegd. Bij hem is het leven des geloofs op de belofte aanwezig.

42. Ik bid dit van U, opdat ik manen smader wat heb te antwoorden, wanneer hij honend tot mij spreekt: waar is uw God? (Psalm 42: 4, 11) want ik vertrouw op Uw woord, en alzo moet het ook in mij blijken, dat de Uwen niet voor altijd in ellende zijn, alsof zij door U waren verlaten.

Gods woord is de grond van onzen levensloop, het licht in den nacht van droefheid, het lied op onze pelgrimsreis. Standvastig, geduldig en getroost bij het woord van God te blijven, dat is  volgens  de  getuigenis  der  geschiedenis  en  volgens  de  ervaring  van  alle  gelovigen  de eeuwigvloeiende bron van zegen in de ellende van deze wereld. God laat Zich door onzen mond aan Zijn woord herinneren. Maar wie dat onderneemt, die moet niet alleen Gods Woord kennen, maar het ook oprecht liefhebben, van harte daaraan geloven en er zich ernstig op toeleggen om het te houden..

Indien wij begeren onverwonnen staande te blijven tegen de aanvallen der wereld, wordt ons hier de weg getoond, nl. te hopen op het Woord Gods. Ja, hoe bedroefd wij ook zijn, toch beveelt ons de Geest Gods de wrede bespottingen der goddelozen moedig te verachten, maar opdat wij ze mogen afwijzen, verbindt Hij het woord hoop met rechten..

43. En ruk het woord der waarheid van mijnen mond niet al te zeer; laat de nood niet zo hoog gaan, dat ik geheel en al verlegen, gene getuigenis en belijdenis van U meer zou kunnen afleggen, of zo dodig in mijn hart zou zijn, dat ik van Uwe liefde niet zou getuigen; want ik hoop op Uwe rechten 1), en kan dan toch niet te schande worden voor mijne lasteraars.

1)   Dit   is   het   woord   van   een   sterk   gelovige,   die   niet   alleen   geoefend   heeft   de toevluchtnemende daad des geloofs tot het woord, maar die daar ook op steunt en leunt en zich met ene volkomene gerustheid daarop verlaat..

44. Zo zal ik Uwe wet steeds onderhouden, eeuwiglijk en altoos1).

1) Niets bindt iemand krachtiger aan den weg des Heeren, dan ene ervaring der waarheid van zijn woord, belichaamd in den vorm van goedertierenheid en bevrijding. Niet alleen opent des Heeren trouw onzen mond tegen onze wederpartijders, maar zij neigt ook ons hart, tot Zijne vreze en maakt onze eenheid met Hem meer en meer innig..

45. En ik zal wandelen in de ruimte, verlost naar den uit- en inwendigen mens uit al mijne benauwdheden zal ik grote vrijheid en vertroosting genieten op alle mijne wegen, omdat ik Uwe bevelen gezocht heb, die heb nagespeurd, die bemin en met alle vlijt betracht.

Dezulken, die op God wachten, kan Hij niet verlaten; Hij kan zulk een geloof, dat Hij zelf gewerkt heeft, niet ongerechtvaardigd laten..

46. Ook zal ik voor koningen (Matth. 10: 18) vrijmoedig spreken van Uwe getuigenissen, en mij niet schamen 1) (Rom. 1: 16).

1)  Schaamte  is  ene  verlegenheid  en  droefheid  over  de  bewustheid  van  iets,  dat  ons onbetamelijk is of ontsiert. Maar de getuigenissen Gods zijn iets, waarover een gelovige, een dienaar  Gods  zich  niet  behoeft  te  schamen.  Zij  behelzen  niet  dan  Gode  betamelijke waarheden, die Hem tot ere en den mens tot veiligheid strekken. Daarin is ene wijsheid, die alle verstand te boven gast, ene wijsheid, waarbij al de wijsheid der wereld dwaasheid is; het woord is de grootste schat en de kostelijkste rijkdom, dien men kan bezitten..

De Augsburgse confessie heeft deze spreuk uit de Latijnse overzetting, de Vulgata, tot haar motto genomen: Et loquebar de testimoniis in conspectu regum, et non confundebar.

47. En ik zal mij vermaken in Uwe geboden, die ik liefheb.

Met Gods Woord om te gaan, is den kinderen der wereld een last, maar den kinderen Gods een lust, omdat dit hun het moeitevolle leven verlicht en veraangenaamt.

48. En ik zal met hartelijk, vurig verlangen, gelijk men bij het gebed doet (Psalm 28: 2; 63: 5; 134: 2; 141: 2 handen opheffen naar Uwe geboden, die ik liefheb, en ik zal Uwe inzettingen betrachten, die bepeinzen en zoeken te volbrengen.

De "handen op te heffen naar Gods geboden" kan te kennen geven: ik zal als het ware met beide handen naar Uwe geboden grijpen, uit hoofde van de begeerte, die ik tot deze heb; " of: "ik zal mijne handen ijverig aan het werk slaan, om Uwe geboden te gehoorzamen; " of: "ik zal ze met beide handen aangrijpen gelijk een hongerige de handen uitsteekt.".

49.

Zain.

Vs. 49-56. Ik heb te doen met spotters en ongelovigen; over afvalligen van Uwe wet moet ik in ijver ontsteken; gedenk dan mijner naar Uw Woord, waarop Gij mij deedt hopen; Uwe rechten zijn mijn lied in ‘t land mijner vreemdelingschap.

49. Gedenk des woords, tot Uwen knecht gesproken, op hetwelk Gij mij hebt doen hopen, en aan welke belofte ik mij nog vasthoud.

Hoedanig uwe bijzondere behoefte ook zijn moge, gij zult aanstonds de ene of andere belofte in  den  Bijbel vinden,  welke  daaraan  voldoet.  Zijt  gij uitgeput  en  zwak,  omdat  uw  weg moeilijk is en gij vermoeid zijt? Ziedaar de belofte: "Hij geeft den moeden kracht." Wanneer gij zulk ene belofte leest, ga er dan mede naar den groten Belover, en vraag Hem om Zijn eigen woord te willen vervullen. Zoekt gij Christus en dorst gij naar ene inniger gemeenschap met Hem? Deze belofte: "Zalig zijn zij, die hongeren en dorsten naar de gerechtigheid, want zij zullen verzadigd worden," schijnt als ene ster op uw pad. Ga met deze belofte gedurig tot den troon der genade, pleit op niets anders, maar wend u telkens weer tot God met het: "Heere! Gij hebt het gezegd; doe gelijk als Gij gesproken hebt." Zijt gij bedroefd over uwe zonden en gaat gij gebukt onder den zwaren last uwer ongerechtigheden? Luister naar deze

woorden: "Ik, Ik ben het, die uwe overtredingen uitdelg en Ik gedenk uwer zonden niet meer." Gij zelf hebt gene verdiensten, waarop gij zoudt kunnen pleiten tot vergeving, maar pleit op Zijne geschrevene verbintenissen en Hij zal die nakomen. Zijt gij bevreesd, dat gij niet zult kunnen volharden tot den einde, dat, na u zelven een kind Gods gedacht te hebben, het zou blijken, dat gij een verworpene zijt? Mocht dat uw toestand wezen, ga met dit woord van genade tot den troon en zeg: "Bergen mogen wijken en heuvelen wankelen, maar het verbond Mijns vredes zal van u niet wijken." Hebt gij het zoete gevoel van ‘s Heilands gemeenschap verloren, en zoekt gij Hem met een bedroefd hart, gedenk aan de belofte: "Keer weer tot Mij en Ik  zal tot  u wederkeren; voor  een klein ogenblik  heb Ik  u verlaten,  maar  met  grote ontfermingen zal Ik u vergaderen." Grond uw geloof op Gods eigen woord, en welke uwe vrees of uwe behoefte zijn moge, ga gedurig tot de Bank des geloofs met de eigenhandig getekende banknoot uws Vaders, zeggende: "Gedenk des woords tot Uwen knecht gesproken, op hetwelk Gij mij hebt doen hopen.".

50. Dit, dat ik op Uw woord en de heerlijke vervulling daarvan mag hopen, is mijn troost in mijne ellende, want (dat) Uwe toezegging heeft mij levend gemaakt, mijn moedeloos hart wederopgebeurd (vs. 26. Psalm 19: 8).

1) Het woord in den grondtekst kan wel want betekenen, maar ook dat. En hier moeten we die laatste betekenis hebben. Calvijn tekent dan ook hierbij aan: "Alzo niet zonder bedoeling zegt hier de Profeet, dat de gelovigen hierdoor alleen leren en in stand blijven in hun ellende, dewijl het Woord Gods hun leven inblaast. Waarom, indien wij het Woord des Heeren goed overdenken, wij ook midden in den dood zullen leven en het zal niet zulk een zware druk zijn, welke niet weggenomen wordt door dit middel."

51. De hovaardigen hebben mij boven mate zeer bespot over mijn vertrouwen op U en mijne liefde tot U; nochtans ben ik van Uwe wet niet geweken, hoe scherp ook het wapen van den spot is, waarmee de duivel Uwe uitverkorenen zoekt te verleiden.

52. Ik heb gedacht, o HEERE! aan Uw oordelen, welke Gij van ouds aan hebt volvoerd, en heb mij getroost met Uwe toezeggingen.

53.  Grote beroering,  ontzetting,  heeft  mij bevangen,  heeft  mij aangegrepen van wege de goddelozen, die Uwe wet verlaten.

Of "stikkende beklemdheid grijpt mij aan om der bozen wil, der verlaters Uwer wet." Het Hebreeuwse woord betekent  de uitwerking van den gloeienden wind, die in een ogenblik verstikt..

54.  Uwe  inzettingen  zijn  mij  gezangen  geweest  1),  de  onderwerpen  van  mijne  vrolijke lofliederen,   gelijk   in   dezen   Psalm,   ter   plaats   mijner   vreemdelingschappen,   in   deze tegenwoordige wereld, waar de mens slechts voor een ogenblik en als een doorreizende is. (Genesis 47: 6. 1 Kronieken 29: 15. Prediker 12: 5. Hebr. 13: 14).

1) Te midden van de grote beroeringen, waarvan hij in het vorige vers spreekt, zijn hem de inzettingen Gods gezegend geweest. Het is dan ook terecht gezegd, dat de dichter hier niet spreekt van zijn pelgrimszuchten, maar wel van zijn pelgrimszangen. Hij weet, dat hij een doortrekkend man is, dat hij in het land der vreemdelingschap verkeert. Maar hij ontvangt genade,  om op  zijn pelgrimsreis de liederen  Zions  te kennen en te zingen uit  een Gode toegewijd harte.

55. a) HEERE! des nachts, wanneer de smart zich het meest laat gevoelen, ben ik Uws naams 1) gedachtig geweest, en heb Uwe wet bewaard2).

a) Psalm 16: 7; 42: 9.

1) Ook hij klemt zich vast aan den Naam. Dat is, als anderen sliepen en de slaap van zijne ogen week, dan dacht hij aan de heerlijke openbaring van Gods Wezen. De gedachte, hoe zijn God was de God des Verbonds, die zijn Naam had uitgeroepen als Barmhartige en Genadig en  groot  van  Goedertierenheid.  En  die  overdenking  was  hem  zoet  en  heerlijk.  Die overdenking drong hem om de inzettingen van zijn God te onderhouden.

2) Hij vond heiligmaking door overdenking; door de gedachten des nachts regelde hij de handelingen  des  daags.  Gelijk  de  daden  van  den  dag  dikwijls  de  dromen  van  den  nacht voortbrengen, zo ook leverde de gedachte van den nacht de daden des daags op. Als wij den Naam Gods niet in ons geheugen bewaren, dan willen wij de Wet Gods niet bewaren in ons gedrag..

56.  Dat  is  mij  geschied,  die  blijdschap,  die  opgeruimdheid,  ook  te  midden  van  zovele vijanden,  is  mijn  deel  geweest,  omdat  ik  Uwe  bevelen  bewaard  heb,  want  indien  ik  ze moedwillig en goddeloos verbroken had, zou het herdenken dezer dingen mij zo droevig en verschrikkelijk zijn geweest, als het mij nu troostvol is, omdat ik ze heb betracht (Psalm 4: 8 4.7)..

57.

Cheth.

Vs. 57-64. Hebben anderen hun deel in deze wereld, mijn deel is Uw Woord steeds beter te verstaan  en  het  steeds  meer  te  volgen.  Leer  Gij  dan  mij  Uwe  rechten,  gelijk  ik  reeds meermalen heb gebeden, opdat ik steeds vordere in de kennis van mij zelf en in de liefde tot Uwe getuigenissen.

57. De HEERE is mijn deel 1), mijn hoogste goed (Psalm 16: 5; 73: 26); ik heb gezegd, mij voorgenomen, dat ik Uwe woorden zal bewaren, terwijl de mensen dezer wereld in iets geheel anders hun deel zoeken (Psalm 17: 14).

1) Ongetwijfeld drukt de dichter hiermede de blijde stemming des harten uit, dewijl hij op dit ogenblik er zich geheel van bewust is, dat Jehova zijn deel, zijn eigendom is. Mogen anderen

zich aan de wereld, of aan de wereldse goederen vastklemmen, hij ervaart het, hij is door het geloof er van verzekerd, dat de trouwe Verbonds-God zijn Een en Alles is. In het tweede lid spreekt  hij  het  uit,  dat  het  de  innerlijke  keuze  zijns  harten  is,  om  met  dien  Heere  in gemeenschap te blijven door het onderhouden van Zijne inzettingen, dewijl hij weet, dat elke afwijking van de geboden, het zalige van Gods gemeenschap afbreuk doet.

58. Ik heb Uw aanschijn ernstelijk gebeden van ganser harte, zeggende: wees mij genadig (Psalm 123: 3) naar Uwe toezegging (vs. 49), opdat ik mijne belofte (in vs. 57) kan houden, gelijk Gij de Uwe houdt.

59. Ik heb mijne wegen bedacht  1) en mijnen wandel zorgvuldig beproefd, en heb mijne voeten  gekeerd  tot  Uwe  getuigenissen,  ten  gevolge  van  hetgeen  ik  in  mijn  vorig  leven opmerkte en vond.

1) Dit kan men op tweeërlei wijzen opvatten: 1) van zijne voorgaande wegen-deze had hij zich  te  binnen  gebracht  en  zichzelven  rekenschap  afgevraagd  over  al  zijne  gedachten, woorden en daden, wat daarin goed en heilig, en wat er kwaad en zondigs in geweest was. 2) Van  zijne  wegen  in  de  toekomst;  deze  had  hij  bedacht,  dat  is,  met  bedachtzaamheid overwogen, hoe zijne gedachten, woorden en daden in te richten, om Gode te behagen, voor zich zelven ene goede consciëntie te behouden, en zijne zaligheid uit te werken (Spreuken 4: 26). Hij toont hier, dat de wijsheid in zijn hart was gekomen, en dat de bedachtzaamheid over hem de wacht hield, om niet los daarheen zijn doen en laten in te richten, maar na goed overleg zodanige wegen te verkiezen, die goed en prijselijk waren en waarvan het einde vrede zou zijn..

60. Ik heb gehaast, en niet vertraagd, niet eerst lang met vlees en bloed geraadpleegd Uwe geboden te onderhouden.

Het terugzien op de wegen, die achter ons liggen, is rijk in lering omtrent ons zelven, en alle ware zelfkennis wordt tot erkentenis van zonde in het onbedrieglijk licht van God en van Zijn woord; ook hier is het "zoekt en gij zult vinden," en wat men vindt van veelvuldige dwalingen en zijwegen, dat drijft met de smart des berouws tot het terugkeren naar Zijne getuigenissen (vs. 59), en wel zonder enig uitstel (vs. 60); aan dit haasten tot redding der ziel wordt een rechtschapen hart erkend-de eerste ure de beste ure..

61. De goddeloze hopen hebben mij beroofd 1), nochtans heb ik Uwe wet niet vergeten.

1) In het Hebr. yndwe Myesr ylbx (Chebli reschaim iwduni). Letterlijk en beter: Strikken der goddelozen hebben mij omgeven. Het was zijne vijanden te doen, om hem te doen vallen of te doen struikelen; maar tegenover de lagen en listen der vijanden plaats hij de Wet. Het houden der Wet, het zich houden aan de ordinantiën Gods had hem voor vallen en struikelen behoed.

62. Te middernacht sta ik op, om U te loven voor de rechten Uwer gerechtigheid, daar de liefde tot deze en de dankbaarheid daarvoor mij den slaap ontnemen (Psalm 42: 9).

Een Christen moet weten, dat hij juist niet den gehelen nacht moet doorslapen, maar dat het billijk is, ook in den nacht God te eren en te aanbidden..

Het was Melanchtons gewoonte, om kort na middernacht op te staan, eerst te bidden en dan over Gods woord na te denken..

63. Ik ben een gezel van allen, die U vrezen 1), de vromen zijn mijn volk, dat ik liefheb; met de goddelozen verkeer ik niet, en ik ben een vriend van hen, die Uwe bevelen onderhouden.

1) Hoe gering zij ook moeden wezen naar de wereld, hoe eenvoudig ten opzichte van kennis en wijsheid, als ze maar God vreesden en dezen stempel hadden, zo waren zij dierbaar in Zijne ogen en hij schaamde zich hun gemeenschap niet..

Niet slechts over het broederlijk medegevoel en de broederlijke liefde wordt gesproken, welke de gelovigen ouder elkaar beoefenen, maar hij verstaat er onder, dat zo dikwijls hij iemand ontmoet, die God vreest, hij hem de hand toesteekt als teken van gemeenschap, niet alleen, dan hij een was uit het getal en de orde der dienaren Gods, maar ook zijn medegenoot. En zeker, dit gevoelen wordt bij alle vromen gevonden, opdat de een den ander voorga in de vreze Gods. En er schijnt een stilzwijgende vergelijking achter te steken tussen die heilige harmonie, waardoor de gelovigen den dienst Gods en de vroomheid bij zich zelven opkweken en die goddelozen vermengingen, die wijd en zijd heersen in de wereld. Wij zien nu, dat de goddeloze  mensen  hun  slagorden  tegen  God  opstellen  en  op  alle  mogelijke  wijze,  zich beijveren, om den dienst Gods uit te roeien, waarom het te meer past, dat de kinderen Gods opgewekt worden, om de heilige eenheid te beoefenen..

64.  HEERE!  de  aards  is  vol  van  Uwe  goedertierenheid  (Psalm  33:  5);  leer  mij  Uwe inzettingen (vs. 12).

De beide leden van dit vers schijnen niet zamen te hangen; maar juist uit de beschouwing van de  schepping  en  de  onderhouding,  van  de  gehele  regering  der  wereld  moet  voor  den waarheidlievenden geest het verlangen ontstaan, om meer nauwkeurige kennis van God te verkrijgen, door welke de genade Gods in de wereld verklaard wordt en de raadsels worden opgelost..

65.

Teth.

Vs. 65-72. Op den weg van verootmoediging hebt Gij mij veel goeds gedaan, daar ik in deze school Uwe rechten geleerd heb, en Uw Woord boven alle schatten heb lief gekregen, dat spreek ik voor U uit en tegenover al mijn lasteraars sta ik als een, die Uwe geboden gelooft en zich in het houden van Uwe bevelen oefent.

65. Gij hebt, dit is de slotsom van al mijne levenservaringen, bij Uwen knecht goed gedaan, HEERE! naar Uw woord 1), volgens de gegevene beloften.

1) Onze Psalmist is door de kastijding van zijne vreemelingschappen geoefend geworden, en smaakt  de  zoete  vrucht  der  gerechtigheid,  die  de  bittere  verdrukking  hem  bereid  heeft. Derhalve betuigd hij; van den Heere: Gij hebt bij Uw knecht goed gedaan, naar Uw Woord. Hij heeft onder de verdrukking en beproeving den Heere nader leren kennen, in Zijne liefde en genade, en wat hem kwaad toescheen, dat belijdt hij nu goedheid des Heeren jegens hem te zijn geweest..

66. Leer mij enen goeden zin en wetenschap, geef mij een juist oordeel ter onderscheiding van goed en kwaad; want ik heb aan Uwe geboden geloofd.

67. Eer ik verdrukt werd, dwaalde ik, maar nu onderhoud ik Uw woord.

Het kruis is ene heilige en nuttige beschikking Gods, ene school der wijsheid, waarin geleerd wordt,  wie  God  en  wie  de  mens.  Menselijke  erkenning  en  wetenschap  van  Goddelijke waarheden  maakt  nog  tot  geen  rechtschapen  godgeleerden;  geloof,  gebed  en  beproeving behoren ook daartoe. De mens kan niets slechter verdragen dan goede dagen; gewoonlijk vervalt hij daardoor op dwaalwegen en in zonden.

Door verootmoedigingen brengt God den mens van zijne eigene wijsheid af en gewoonlijk door nog sterkere verootmoedigingen van zijne eigene gerechtigheid..

De voorspoed in vorige jaren had hem van het spoor der godsvrucht doen afdwalen. Hij had zijn vlees gevoed tot begeerlijkheid, zijn hart was verheven, afgeweken van den Heere en, evenals de dwaze maagden, lag hij in een gevaarlijken slaap. Dat belijdt hij nu met smart en schaamte,  nu,  nadat  de  Heere  hem  met  de  roede  van  bittere  tegenheden  gevoelig  heeft opgewekt, vernederd en tot zich getrokken had, en hij weer in de inzettingen des Heeren mocht wandelen..

68. Gij zijt goed en goed doende 1); Gij weet ook Uwe goedertierenheid, die bij U jegens ons mensen is, door daden te bevestigen; leer mij Uwe inzettingen, doordat  Gij ze naar hare betekenis mij verklaart en de woorden in mijn hart schrijft (vs. 12, 64).

1) Ziedaar een kussen van de roede en van Hem, die ze besteld heeft. Hij is diep vervuld van de goedheid des Heeren, die hem ook tegenschitterde in den weg der verdrukkingen, en weer gebracht heeft op het pad van Zijne geboden en inzettingen. Zo heeft de beproeving ook bij hem een vreedzame vrucht der gerechtigheid achtergelaten.

69. De hovaardigen hebben leugens tegen mij gestoffeerd, verdicht en verbreid, mij op alle mogelijke wijze verdacht zoeken te maken; doch ik bewaar Uwe bevelen van ganser harte, ik ben geheel onschuldig aan ‘t geen zij mij ten laste leggen.

70. Hun hart is tegenover alle indrukken van Uw woord, vet als smeer 1) (Psalm 17: 10; 73: 7. Jes. 6: 10), het is door den voorspoed ongevoelig geworden; maar ik heb vermaak in Uwe wet (vs. 16 en 47).

1) Ook in andere talen is het gebruikelijk, dat "vetheid" voor "onverstand" wordt genomen. Vandaar de spreekwoorden: Homo naris obesae voor een dom en onverstandig mens, zo ook pinguis et crassa Minerva; Botica, enz..

71. Het is mij goed dat ik verdrukt ben geweest, dat ik was in de school des lijdens, opdat ik Uwe inzettingen leerde, opdat ik te meer aan Uwen dienst verknocht zou worden (vs. 67).

72. De wet Uws monds is mij beter, dan duizenden van goud of zilver (Psalm 19: 11).

De innige betrekking, waarin het bestuur van God tot Zijn woord geplaatst wordt, laat ons een diepen blik in de onmetelijke betekenis van het Goddelijk woord der openbaring slaan. Wat zijn wij zonder het woord des Heeren? Wij staan met geslotene ogen voor het rijke beelden-en tekenschrift van Zijne wonderwerken; wij weten niet, wat wij moeten doen; wij weten niet, wat Hij doet, en niet alleen dit, maar daar tussen Zijne gedachten en onze gedachten, Zijne wegen en onze wegen een hemelsbreed onderscheid is, zo is het ons steeds tot aanstoot en ergernis, dat het niet naar onzen zin gaat, en wij menen eerder onder enen cipier of tiran, dan onder het zachte bestuur van een vaderlijk hart te staan. Eerst het Woord maakt het zegel van Gods hart en daarmee ook van Gods wegen en werken voor ons open; men erkent God als den Heiland, den volkomen goeden, wiens genade, die het midden van alles is, in ieder opzicht het eeuwig heil van zondaars bedoelt, wiens handelen zich alzo onverbrekelijk aan de orde des heils verbonden heeft..

De vrucht nu, die uit de kastijdingen Gods ons toekomt, is de moeite waard,  gedurig te proeven, opdat  zij ons aangenaam zij. En laten wij alzo  dulden tot  de orde geroepen te worden, ons die zo lastig en moeilijk te voldoen zijn..

73.

Jod.

Vs. 73-80. Aan de andere zijde sta ik tegenover degenen, die U vrezen en Uwe getuigenissen kennen; zij zien op mij, en lezen in hetgeen aan mij geschiedt hun eigene geschiedenis. Laat mij dan voor hen een troostvol voorbeeld worden, dit hun tot vreugde en versterking is.

73. a) Uwe handen hebben mij gemaakt  en bereid; Gij zijt  mijn Schepper, en door  Uwe verkiezing ben ik die ik ben (Deuteronomium 32: 6. Job 10: 8); maak mij verstandig, want Gij kunt  toch  onmogelijk  Uw  schepsel  verlaten  en  het  ontzeggen,  wat  tot  zijn  waar  geluk onvoorwaardelijk nodig is; onderwijs Gij mij, opdat ik Uwe geboden lere.

a) Psalm 139: 13.

Wij danken aan God als onzen Schepper het natuurlijke leven en de onderhouding daarvan; zou het met het geestelijke leven anders zijn?.

De schepping van een nieuw hart brengt noodzakelijk mede, dat wij streven in de levende kennis van God toe te nemen, en Hem voor Zijne weldaden te loven.

Het woord maken, bereiden of bevestigen wordt niet alleen verstaan van het natuurlijke, maar inzonderheid van het geestelijke, en van den inwendigen mens des harten, welken hij erkent, dat  God  in  hem geformeerd  had,  en  dat  Hij hem gemaakt  had  tot  een  nieuw  schepsel, geschapen tot goede werken. Zo wordt het woord maken genomen Psalm 100: 3; 149: 2. Jes. 43: 7. Efeziers 2: 10 en het woord formeren Jes. 43: 18. Het woord maken zou dan hier betekenen de eerste verandering of vernieuwing van den mens, en het woord bevestigen, de bewaring, vasthouding en vaststelling in den genadestaat. Alzo wordt te zamen verenigd de wedergeboorte tot ene levende hoop (1 Petrus 1: 3-4) en de krachtdadige bekering (vs. 5, vgl. 2 Kor. 1: 21-22)..

De dichter heeft hier op het oog het werk Gods, waardoor Hij den mens alzo schiep, dat deze aan zijn doel en hoge bestemming kon beantwoorden,  nl. zijn God en Schepper eren en verheerlijken. Maar ook denkt hij aan de wedergeboorte, waardoor hij van een kind der helle veranderd werd in een erfgenaam des eeuwigen levens. En het is daarom, dat hij smeekt om verstand en om het leren van de geboden Gods, opdat hij in waarheid zijn Verbonds God door en in zijn leven moge verheerlijken.

74. Die U vrezen zullen mij aanzien, en zich verblijden, wanneer zij in mij een voorbeeld zien, hoe het vertrouwen op U beloond wordt, omdat ik op Uw woord gehoopt heb.

Ook voor anderen, die God vrezen maar die, daar zij nog onder den drek van den dienst der ijdelheid zijn, niet tot doorbreking kunnen komen. is het zeer tot bevordering, wanneer zij iemand zien, die zich in geloof, belijden, beoefenen en hopen, zo vast aan God houdt en zich door gene hindernis laat ter neer drukken..

75. Ik weet, HEERE! dat Uwe gerichten 1) de gerechtigheid zijn; ik had die verdrukkingen meer dan verdiend, en dat Gij mij uit getrouwheid verdrukt hebt 2); maar daarom blijft toch altijd de droefheid zwaar om te dragen, en het kruis is bitter.

1)  Ofschoon onder  gerichten in dezen Psalm de voorschriften der  Wet  verstaan worden, dewijl echter  de Profeet  er  terstond  bevoegt,  dat  hij rechtvaardig  is gekastijd,  schijnt  dit woord hier opgevat  te moeten  worden in den zin van, straffen, waarmee God den mens bezoekt, om ze tot berouw te brengen..

2) Het  is gemakkelijker in het  algemeen te erkennen,  dat  Gods gerichten recht  zijn, dan wanneer wij zelf in deze gekomen zijn..

76.  Laat  toch  Uwe  goedertierenheid,  die  alleen  den  last  draaglijk  kan  maken  en  den lijdenskelk kan verzoeten, zijn om mij te troosten, naar Uwe toezegging aan Uwen knecht.

De ware knecht van God ziet spoedig in, dat hij geen anderen troost heeft dan de genade des Heren..

77. Laat  mij Uwe barmhartigheden overkomen opdat  ik leve, want  Uwe  wet  is  al mijne vermaking (vs. 16, 24, 35).

Er is ene valse vroomheid, die aan het lijden ene hogere waarde geeft, dan dat het slechts middel tot het doel is, en het ten doel van het aardse leven zelf maakt, de wereldorde Gods moet zich ook hier beneden rechtvaardigen..

De barmhartigheden Gods zijn tedere barmhartigheden, de barmhartigheden van een vader voor zijne kinderen, het medelijden van ene meerdere met haren zoon. Zij komen tot ons, wanneer wij niet bekwaam zijn tot hen te gaan. Door Hem alleen leren wij het leven van geloof, liefde, vreugde en zaligheid..

Dit  wijzen op  het  lust  en vermaking  hebben in  de  Wet  Gods,  is het  getuigenis van zijn geheiligd geweten, waarmee hij belijdt, dat de kastijdingen Gods in hem haar doel hebben bereikt.

78. Laat de hovaardigen beschaamd worden, omdat zij mij met leugen neergestoten hebben, mij  boosaardig  door  hun  lasteringen  kwaad  berokkend  hebben;  doch  ik  betracht  Uwe geboden.

De  hovaardij,  lastering  en  onrecht  van  den  vijanden  van  God  zijn  voorboden  van  hun verwarring en van hunnen ondergang. De onbillijke verwijten, even als de vervloeking, die zonder oorzaak is, kan men gemakkelijk gering achten; zij benadelen ons niet  en daarom ontroeren  zij  ons  niet.  David  kon  toch  in  den  weg  van  zijnen  plicht  gaan,  en  daarin vertroosting vinden..

79. Laat hen tot mij keren, die U vrezen, en die Uwe getuigenissen kennen 1).

1) Hij is hun vriend en metgezel, zij verstaan elkaar. Zijne ervaringen kunnen hen tot lering zijn  en  hun  gesprekken  wederkerig  tot  zijne  vertroosting  en  bemoediging  strekken.  De behoefte aan gemeenschap is een karaktertrek van alle kinderen Gods, zij zoeken elkanders gezelschap en zitten liever bij een arm en eenvoudig kind van God in zijne nederige woning, dan hij de rijke en aanzienlijke lieden dezer wereld..

80.  Laat  mijn hart  oprecht  zijn tot  Uwe inzettingen 1),  opdat  ik  niet  beschaamd worde, doordat ik in openbare zonden vervalle, of teleurgesteld in mijne verwachtingen, daar Uwe beloften toch slechts voor diegenen zijn, die U in oprechtheid willen dienen.

1) De gelovige erkent God lief te hebben en vreest nochtans dikwijls, dat het niet zo is; hij legt daarom zijn hart aan God ter onderzoeking voor en bidt Hem om liefde. Het is de aard van het geloof des zondaars in den God der genade, dat hij gevoelt en weet Gode toe te behoren, en er nochtans om bidt. Zo heeft David ook meermalen verzekerd dat hij van ganser harte Gods bevelen bewaart, en toch bidt hij weer om een oprecht hart. Dat is de tegenspraak den gelovigen bekend, der wereld een geheim,.

81.

Caph.

Vs. Vs. 81-88. Wel is het hoog tijd, dat Gij mij mijn heil laat aanschouwen, daar er slechts weinig aan ontbreekt, of de vijanden hebben mij te gronde gericht; verkwik mij dan door Uwe genade, en houd spoedig gericht over mijne vervolgers.

81. Mijne ziel is bezweken (smacht) van verlangen naar Uw heil 1) (Genesis 49: 18); op Uw woord heb ik gehoopt 2).

1) De Psalmist kan hier gesproken hebben de taal der oude Kerk, als wachtende de komst van den beloofden Messias, de redding van God en de vertroosting van Israël. Hij schijnt mij echter meer toe den toestand van zijn gemoed uit te drukken, als hij bevrijding zocht van zijne zonden, zijne vijanden en zijne angsten..

Hij werd moede van het wachten, zwak van het waken en ziek door den dringenden nood. Zo worden  de  oprechtheid  en  innigheid  zijner  begeerte  bewezen.  Niets  anders  kon  hem voldoening geven, dan bevrijding, door de hand van God bewerkt. Zijn gehele natuur smacht naar het heil van den God aller genade, dat moest hij hebben, of anders zou hij ten slotte bezwijken..

2) De hoop op de belofte in het Woord vervat, bewaart de ziel voor bezwijken, dewijl alsdan de gelovige door die belofte bemoedigt wordt. Maar tegelijk wekt de hoop ook het verlangen op dat de Heere zich spoedig openbare in de volheid Zijner ontferming en genade.

82. Mijne ogen zijn bezweken, zij staren zich als het ware blind van verlangen naar Uwe toezegging, dat die aan mij worde vervuld, terwijl ik zei: Wanneer zult Gij mij vertroosten?

Het oog moge bezweken zijn, het geloof nog niet.

83. Want, zover is het met mij gekomen ik ben geworden als een lederen zak in den rook, verdroogd,   uitgeteerd   van   verdriet;   doch   Uwe   inzettingen   heb   ik   ondanks   alle wederwaardigheid niet vergeten.

Men hing de wijnzakken, waarin de wijn bij de ouden werd bepaald (MATTHEUS 9: 17), ook bij de Grieken en Romeinen, in de vrije, voor den rook toegankelijke bovenste ruimten des huizes op, opdat de wijn des te eer oud zou worden. Het uitwendige van zulke lederen zakken was onaanzienlijk, hoe kostbaar ook het inwendige was. Zelfs in dezen uiterlijk zo onaanzienlijken gedrukten toestand hield de dichter zich aan Gods woord en Zijne beloften..

84. Hoe vele zullen de onheilsdagen Uws knechts zijn1), hoe lang zal hij nog moeten wachten op de openbaring van Uw gericht aan Uwe tegenstanders (Openbaring 6: 10)? Wanneer zult Gij recht doen over mijne vervolgers, daar mijn leven toch slechts ene handbreedte tijd is, en U dus niet veel tijdruimte overblijft, om mij nog hier Uw heil te laten?

1) Alsof hij wil zeggen: Hoe lang hebt  Gij besloten  Uwen  knecht  over te geven aan de willekeur der goddelozen, en wanneer zult Gij paal en perk stellen aan hunnen wreedheid en woede? De Schrift gebruikt in dezen zin dikwijls het woord dagen, zoals dagen van Egypte (Ezechiël. 30: 9) en dagen van Babylon en dagen van Jeruzalem (Psalm 137: 7), wat elders genoemd wordt, de tijd der bezoeking (Jes. 10: 3)..

85. De hovaardigen hebben mij putten gegraven 1), hetwelk niet is naar Uwe wet 2).

1) In het Oosten worden zeer dikwijls de wilde dieren gevangen in kuilen die gegraven zijn in hun schuilplaatsen en een weinig bedekt, gelijk met den gewonen grond, welke betrekking inzakt, wanneer er op getrapt wordt.

2) In het Hebr. Ascher lo kethoratètka. Beter: Zij, die niet zijn naar Uwe Wet, d.i., zij, die Uwe wet verachten, zich om Uwe wet niet bekommeren.

86. Al Uwe geboden zijn waarheid; zij, de hovaardigen (vs. 85), vervolgen mij met leugen; help mij!

87. Zij hebben mij bijna (Jer 20: 9)vernietigd, mij neergeworpen het hen zij op de aarde, maar ik heb Uwe bevelen niet verlaten.

88. Maak mij levend naar Uwe goedertierenheid, maak mij naar Uwe genade weer vrij en vrolijk in U, dan zal ik de getuigenis Uws monds onderhouden.

Zulke verdrukten zijn geen hopeloze klagers, en hoe onaanzienlijk en verdorven hun aanzien zij, wij zeggen er van: de wijn van hun verborgen leven Gods wordt er edeler, geuriger en kostbaarder door..

Mij zien op de goedertierenheid Gods, als op de bron der geestelijke verlevendiging, en wij smeken  den  Heere,  dat  Hij  ons  levend  make,  niet  naar  onze  verdiensten,  maar  naar  de oneindige kracht der genade..

89.

Lamed.

Vs. 89-96. Gelijk God, de Heere, eeuwig is en gelijk hemel en aarde zo wijd en onwankelbaar zijn, zo is ook Gods Woord eeuwig, alles omvattende en nooit wankelende; aan dit Woord wil ik mij dan ook vasthouden, het in mijn leven volgen en mij met vrolijk vertrouwen daarop verlaten.

89. O HEERE! Uw woord bestaat in der eeuwigheid in de hemelen1), zodat gene macht der aarde het kan bereiken, om het te doen vallen; Uwe beloften zijn zo vast als de hemelen.

1) Eeuwig en onvergankelijk, steeds zich gelijkblijvend is Gods Woord, vol levenskracht en vertroosting waaraan de dichter zich eeuwig houden wil. Het heeft den hemel tot standplaats, en daarom ook de eigenschappen des hemels, voor alles hemelse bestendigheid..

90. a) Uwe getrouwheid aan hetgeen Gij in Uw woord geopenbaard hebt, is van geslacht tot geslacht. Gij hebt de aarde vastgemaakt en zij blijft staan, zonder dat zij uit hare plaats gaat; zo is het ook met Uwe waarheid en trouw.

a) Prediker 1: 4.

91. Naar Uwe verordeningen blijven zij nog heden staan; want zij allen zijn Uwe knechten, alles, wat Gij geschapen hebt, moet Uw eenmaal genomen raadsbesluit volvoeren.

Alle  schepselen  op  hun  plaats  en  overeenkomstig  hun  talenten  beantwoorden  aan  de bedoelingen van hun schepping; zal de mens, die alleen met rede is aangedaan en voor de onsterfelijkheid is geschapen alleen opstandeling zijn, de enige onnutte last der aarde?.

Het is duidelijk, dat de kracht der vergelijking zit in het nog heden in standblijven van hemel en aarde, niet in den hemel en aarde zelf. Want deze zullen eenmaal voorbijgaan. De dichter wil hier zeggen, dat schepping en onderhouding van wat God eenmaal heeft voortgebracht, Zijne goedertierenheid en getrouwheid bewijzen. Want liet God, wat Hij geschapen had, aan zichzelve over, dan zou alles in het niet terugzinken-

92. Indien Uwe wet met al de beloften, die aan de getrouwe vervulling daarvan verbonden zijn, niet ware geweest al mijne vermaking, ik ware in mijnen druk al lang vergaan (Jer. 15: 16).

93. Ik zal Uwe bevelen in der eeuwigheid niet vergeten 1); want door dezelve hebt Gij mij levend gemaakt (vs. 50) 2).

1) Gedenk ten alle tijde aan Gods woord en vergeet het nooit; wilt gij iets vergeten, zo vergeet de schepselen, die u verhinderen, dat gij niet alleen aan Gods woord denkt.

2) Zij spreken het best van de dingen Gods, die spreken bij ondervinding, die kunnen zeggen, dat  door  het  woord  het  geestelijke  leven  in  hen  begonnen,  onderhouden,  versterkt  en opgewekt is..

94. Ik ben Uwe 1), Uw eigendom, behoud mij, want ik heb Uwe bevelen gezocht (vs. 25).

1) De vereniging des harten met God, dat God de onze en wij Godes worden, is het hoogste goed, dat men in dit leven zoeken kan.

95. De goddelozen hebben op mij gewacht, op mij geloerd, om mij te doen vergaan (Psalm 37: 32, 56: 7); ik neem acht op Uwe getuigenissen, en weet, dat ik onder Uwe bescherming veilig ben.

96. In alle volmaaktheid, in alles, hoe heerlijk en kostbaar het ook ware, hoe volmaakt het ook scheen te zijn, heb ik een einde gezien, alles heeft zijne grenzen en perken, maar Uw gebod is zeer wijd1), hoe in ook nadenk, ik vind steeds nieuwe stof tot bewondering, altijd ontdek ik nieuwe wonderen Uwer wet.

1)  Met  andere woorden bevestigt  hij,  wat  hij in het  eerste vers van deze afdeling heeft geleerd, nl. dat het Woord van God niet aan verandering is blootgesteld, dewijl het boven de bouwvallige elementen der wereld verre verheven is. Hier zegt hij, dat er niets zo volmaakt onder den hemel is, niets zo vast, of van alle kanten wél bevestigd, dat het echter geen einde heeft, dat alleen het woord van God, door zijne volheid, alle grenzen en einden overtreft..

Onze  dichter  had  veel  gezien,  veel  doorzocht,  wat  op  aarde  tot  het  volmaakte  en onovertroffene gerekend wordt; hij had het bewonderd, maar bevonden, dat alle volmaaktheid onder de zon, hoe rijk en schoon ook, ene eindige en begrensde was, niet te vergelijken met de oneindige volmaaktheid van het gebod Gods, dat zeer wijd is. Hoe hij ook trachtte door te dringen  in  het  gebod,  in  het  Woord  des  Heeren,  zijn  zielsoog  kon  de  grenzen  van  dat wonderbare getuigenis niet bereiken. Altijd weer verwijdde zich de gezichtskring en verloor zich voor hem in het oneindige..

Tegenover al wat verandert en teleurstelt stelt de dichter hier het onbegrensde, wat duur en zekerheid betreft, van het  Woord Gods. De diepte van dat Woord te peilen, de lengte en breedte te meten en de hoogte er van te berekenen is hem en ieder mensenkind onmogelijk. Ook de diepst ingeleiden onder Gods kinderen zullen altijd weer met den Psalmist moeten uitroepen: Uw Gebod, Uwe Openbaring is zeer wijd!

97.

Mem.

Vs.  97-104.  Gods  dierbare  wet,  wanneer  men  haar  werkelijk  liefheeft  en  die  bestendig overpeinst en getrouw naleeft, schenkt een overvloed van wijsheid, inzicht en oordeel, zowel boven de vijanden als boven leermeesters en anderen, wanneer deze inwendig in hun hart ten opzichte van het woord der waarheid ene lijn staan. Ik wil mij daarom aan Gods wet houden en elke valsen weg haten, van God wil ik leren en Zijn Woord zal mij de zoetste spijze zijn.

97. Hoe lief heb ik Uwe wet! Zij is mijne betrachting den gansen dag. (vs. 15; Psalm 1: 2)

Heere! daar er zo velen zijn, die Uwe wet niet lief hebben, hoe komt het, dat ik zijne ziel dus voel  aangedaan  en  uitgaan  in  liefde?  Ja,  daar  ik  zelfs  te  voren,  toen  ik  nog  in  mijn natuurlijken staat was, gans afkerig was van Uw woord en Uwe wet, hoe komt het, dat ik mijne ziel nu gans anders gesteld vind? Immers dit is gene vrucht op mijnen akker gewassen. Neen, door de genade Gods ben ik dat ik ben..

De dichter spreekt hier niet in ijdele zelfverheffing, maar in waren ootmoed des geloofs. Hij beroemt er zich niet op, dat hij de Wet Gods elken dag houdt. Ook in dezen Psalm komen

klachten over afdwalingen, maar hij spreekt het hier eenvoudig en ootmoedig voor zijn God uit, dat het de last, de keuze van zijn hart is geworden, om Gods Wet en Zijn Getuigenis te betrachten.

98. Zij maakt mij door Uwe geboden wijzer, dan mijne vijanden zijn met al hun vleselijke wijsheid en doortraptheid, want zij is in eeuwigheid bij mij voor eeuwig mijn deel.

1) Of, meer dan mijne vijanden maken Uwe geboden mij wijs, want voor eeuwig zijn zij mijn deel. De dichter wil in elk geval zeggen, zoals ook blijkt uit het volgende vers, dat de Wet, de Openbaring  Gods,  hem  verheft  boven  zijne  vijanden,  die  wel  vroeger  zijne  leermeesters waren,  maar  nu  van  die  Wet  zijn  afgevallen  en  hem,  den  ijveraar  voor  Gods  geboden, vervolgen.

99. Ik ben verstandiger dan al mijne leraars, met hun natuurlijke kennis en wetenschap, omdat Uwe getuigenissen mijne betrachting zijn.

De eenvoudigste Christen, die door geloof en gebed de kennis in toepassing brengt, welke hij in de Schriften der waarheid verkreeg, in nuttige kennis en beoefenende wijsheid, zal al de onderwijzers te boven gaan, die op hun eigene wetenschap staan te wankelen en de woorden Gods verwerpen, of er slechts oppervlakkig mede bekend zijn. Door overdenking van Gods getuigenissen prediken wij tot ons zelven, en zo verstaan wij meer dan onze leraars, wanneer wij onze eigene harten kennen..

Gelijk een soldaat in den strijd nooit zijn schild ter zijde moet leggen, zo ook moeten wij nooit het Woord Gods uit onze harten hebben, het moet altoos bij ons zijn..

100. Ik ben voorzichtiger dan de ouden, met hun bloot menselijke ervaring omdat ik Uwe bevelen bewaard heb, omdat ik Uwe bevelen in acht genomen heb, en alzo ervaren ben in de wegen Gods.

Ouderdom behoedt niet voor dwaasheid, zo men niet in Gods geboden wandelt..

O hoe wijs, hoe zalig en gezegend is het door Gods woord verlicht, helderziende oog! Van hoe veel beter oordeel, gezonderen takt en meer vervuld met levenswijsheid is de godgeleerde in bedelaarsgewaad, of in ene fabriek dan de beschaafdsten der wereld, die hun wijsheid door eigen verstand of dat van anderen verkregen, het uit vele boeken en uit vele reizen hebben geput..

Gods woord doet beter verstaan dan de overlevering. Het geschreven Woord is een veiliger gids ten hemel, dan alle vaders, leraars en oude vromen, en de leringen der Heilige Schriften geven ons meer wijsheid dan alle andere schrijvers..

101. Ik heb mijne voeten geweerd van alle kwade paden, en van allen verkeerden omgang, opdat ik Uw woord zou onderhouden en mijn geweten zuiver mocht zijn. (Hebr. 13: 18).

De bozen laten ‘t kwade uit vrees voor straf, de gelovigen uit liefde tot de deugd..

102. Ik ben niet geweken 1) van Uwe rechten, want Gij hebt mij geleerd; inwendig door Uwen Geest, en Gij dreeft mij door dezen aan, om ze te houden (vs. 33).

1) Het woord in den grondtekst geeft eigenlijk aan, een afwijken uit minachting, dewijl men geen achting voor de rechten Gods had. De Psalmist wil dus zeggen, dat dit bij hem niet het geval is. Integendeel,  hij heeft den grootsten eerbied voor de rechten Gods, en dit komt, omdat hij zelf van God geleerd is.

103. Hoe zoet zijn Uwe redenen mijn gehemelte geweest, meer dan honing mijnen mond. (Psalm 19: 11. Spreuken 8: 11).

Wat hij met andere woorden had gezegd, herhaalt hij wederom, dat hij door de zoetheid der wet Gods zo was vervoerd, dat hij geen ander genoegen begeerde. Want wel zou het kunnen geschieden,  dat  de  een  of  ander  door  enig  gevoel van  eerbied  werd  aangegrepen,  maar niemand zal de Wet van ganser harte volgen, dan wie deze lieflijkheid heeft ondervonden, doch God verlangt niet van ons een slaafse gehoorzaamheid, maar wil, dat wij verheugd tot hem komen..

Aan al het kostelijke, geurige en uitgelezene op aarde komt een einde, en vaak walgen wij er van, maar het zoete en zalige van ‘s Heeren redenen, doet ons hoe meer wij er van genieten te meer er van begeren, want de ware genieter proeft en smaakt in dat Woord, dat de Heere goedertieren is..

De ziel heeft haren smaak even zo goed als het lichaam; die smaak is in goede orde, wanneer die woorden zoet zijn voor de ziel als honing voor den mond. Indien dit niet altijd zo is, zo is het omdat onze smaak bedorven is door de wereld en het vlees. Onze smaak voor het woord van God zal het grootste zijn, wanneer die voor wereld en vlees het minst is, bij voorbeeld in tijden van droefheid, ziekte en sterven.

104. Uit Uwe bevelen krijg ik verstand, daarom haat ik alle leugenpaden, alles wat tegen Uwe waarheid, Uw woord strijdt, valse leer zowel als zondige daden. (vs. 29).

Wat hier een verstandig hart tot eigen lof schijnt te zeggen, loopt toch eigenlijk uit op enkel lof van God en van Zijn woord, als waardoor men alzo geleerd, geleid en voor een bozen en valsen weg is bewaard geworden.

Geen kostelijker schat op aarde dan Gods woord, want 1) deze blijft, wanneer alle andere verdwijnen;  2)  vertroost  en  verkwikt  in  ellende  en  bij  schuldgevoel;  3)  en  maakt  allen verstandig tot de zalige overwinning.

De weg der zonde is een valse weg, en zal allen die daarop wandelen in ‘t verderf storten, het is "de weg, die iemand recht schijnt," Spreuken 13: 12. Maar ieder gelovig mens haat den zonden-weg. Hij onthoudt zich niet alleen van dien, maar hij haat dien en vreest er voor. Zij,

die de zonde als zonde haten zullen alle zonde haten, elken valsen weg, omdat elke valse weg tot verderf leidt. En hoe meer kennis wij verkrijgen door de leringen Gods, des te meer zal onze haat tegen de zonde geworteld worden om van den duivel te vlieden, dat is begrepen in Job 28: 28. Hoe meer wij ingedrongen zijn in de Schriften, des te beter zullen wij toegerust zijn, om in de verzoeking te antwoorden. Maar laat ons ons zelven afvragen: Hebben wij de leugenpaden van onze eigene harten ontdekt? Er is weinig geschied in ons hart, zolang de zonden,  die  het  vervullen,  niet  zijn  ontdekt.  Laat  ons  niet  tevreden  zijn  met  ene  zekere uitwendige  rechtvaardigheid.  Elke  gedachte  aan  zonde  moet  ons  leed  doen,  daar  zij den gezegenden Heiland bedroeft. Heere! keer onze ogen, onze harten, onze voeten, onze wegen meer en meer tot U, den Genadige, zelven.

105.

Nun.

Vs. 105-112. De weg hier beneden is een weg door duisternis heen, die voorbij afgronden leidt, waarin men gemakkelijk kan neerstorten, maar Gods Woord is het licht in die duisternis en de bescherming tegen het gevaar. -Met ede heb ik mij verbonden op dit licht acht te geven, en  den  weg  te  gaan,  dien  het  mij  aanwijst.  Ik  heb  daarom  wel  veel  te  lijden  en  moet doodsgevaren doorstaan, maar Gods Woord verkwikt mij ook en ik laat mij daarvan niets ontnemen.

105. Uw woord is ene lamp voor mijnen voet, en een licht voor mijn pad (Spreuken 6: 23).

In het licht van Gods woord zien wij, waarheen wij in de duisternis dezer wereld onzen voet moeten zetten, om niet te struikelen en te vallen, en waarheen wij den weg van onzen wandel moeten richten tot onze zaligheid..

Iemands weg betekent in ‘t algemeen zijn ganse levensgedrag; maar door zijn pad schijnt de dichter meer bijzonder het oog te hebben op de bepaalde omstandigheden, in welke hij thans gesteld was, en over welke hij vs. 107 moest klagen: "Ik ben gans zeer verdrukt." De voet derhalve, waarmee hij dit pad betreden moest, wijst ons naar zijne werkzaamheden onder al zijn lijden. Het ganse voorstel derhalve: "Uw Woord is ene lamp voor mijnen voet, en een licht voor mijn pad," komt in den zakelijken zin hierop neer: "Door de verlichting van Uw woord word ik in staat gesteld, om mijnen voet op het pad mijner verdrukking betamelijk te zetten dat woord onderwijst mij, hoe ik in de duistere proefwegen, in welke het U behaagt mij in te leiden, mij gedragen moet en daaronder werkzaam wezen.".

De Bijbel is de schat van den arme, de troost van den zieke en de steun van den stervende. Terwijl andere boeken, ons vermaken en onderwijzen in een ledig uur, is dit de bijzondere triomf van dat Boek, dat het licht in het midden der duisternis schept, de zorgen, door geen ander middel te verlichten, wegneemt, ene riem onder dat hart steekt, dat door gene andere vertroosting te bereiken is, omdat schuld, wanhoop en dood den invloed ervan verijdelen. Er is iets in den aard en in de woorden van den Bijbel, dat bijzonder geschikt is, om de aandacht van de eenvoudigste en onbeschaafdste gemoederen te trekken.

106. a) Ik heb gezworen en mij alzo op het plechtigst verbonden, en zal het bevestigen, dat ik onderhouden zal de rechten Uwer gerechtigheid, en die bestendig als het licht des levens zal volgen.

a) Nehemia 10: 29.

Niet genoeg achtte het de dichter een eed af te leggen, de bevestiging daarvan moest er het zegel der oprechtheid aan hechten. Niet in eigen kracht sprak hij hier: neen, bij ervaring wist hij te zeer, hoe weinig ook zelfs een man naar Gods hart op goede voornemens en besluiten zich kan verlaten. Was hij voor den veelomvattenden eed teruggedeinsd, met het oog op zijne eigene zondige gesteldheid, de Heere die hem geroepen had, had Hem door Zijnen Heiligen Geest van zich zelven het oog op Hem doen vestigen, en, door dezen bekrachtigd, schroomde hij geen ogenblik. Nog met die hogere, die geestelijke kracht bezield, vatte hij dan ook, sterk in  zijnen  God,  het  vaste  besluit  op,  in  zijn  leven,  in  het  bestuur  van  land  en  volk,  de bekrachtiging af te leggen van hetgeen hij gezworen had: te bevestigen, dat hij onderhouden zou de rechten van Jehova’s gerechtigheid.

107. Ik ben gans zeer verdrukt (vs. 67, 71, 75), HEERE! maak mij levend naar Uw woord, waarin Gij mij te zien geeft, dat Gij mijn licht, mijn heil, mijn troost zijt (Psalm 27: 1 27.1).

Hij is dikwijls bedroefd, maar voornamelijk smart het hem, dat hij niet kan doen wat hij wil. Zijne smachtende begeerte om heiliger te worden, bracht hem tot het dagelijks gebed om verkwikkende genade. Hij voert Gods belofte aan, leidt zijne begeerte daarnaar en vestigt er zijne hoop op, dat God hem levend make..

108. Laat U toch, o HEERE! welgevallen de vrijwillige offeranden mijns monds, die ik U in gebeden en lofliederen breng  (Psalm 19:  15),  en leer  mij,  gelijk  ik  boven alles om deze genade U bid, Uwe rechten niet alleen verstaan, maar ook beminnen en betrachten.

109.  Mijne  ziel  is  geduriglijk  in  mijne  hand,  ik  ben  bestendig  in  gevaar  mijn  leven  te verliezen; nochtans vergeet ik Uwe wet niet; ook de vrees kan mij U niet ontroven, dringt mij integendeel te meer tot U en Uw woord.

"De ziel in de hand hebben," is zoveel als zich bewust te zijn van in levensgevaar te verkeren, even als "zijne ziel in zijne hand stellen" (Richteren 12: 3. 1 Samuel 19: 5; 28: 21. Job 13: 14) is: bereid te zijn, zijn leven te wagen. Het gebed van een mens, zegt ene Talmudische spreuk, wordt niet verhoord, wanneer men niet bereid is zijn leven op te offeren..

Paulus heeft ene uitdrukking, die veel overeenkomst met deze heeft in Hand. 20: 23.

110. De goddelozen hebben mij op den weg, dien ik ga, enen strik gelegd om mij te vangen (Psalm 104: 6; 142: 4); nochtans ben ik niet afgedwaald van Uwe bevelen.

Wij menen, dat zij hem tot enig zondig bedrijf, strijdig met de belijdenis der waarheid of der godzaligheid  trachtten  te  brengen,  hetzij  door  verlokselen  of  door  bedekselen  van  de

dwalingen de schande, of door kwade voorbeelden, of ook door geweld. Gelijk men beesten of vogels in den strik krijgt, of door ze enig aanlokkelijk aas voor te leggen, of door den strik ergens onder te verbergen, of doordien enig ander dier of vogel in den strik of den knip geplaatst wordt, om ze tot zich te lokken, of ook door ze daarin te jagen..

111. Ik heb Uwe getuigenissen genomen tot ene eeuwige erve 1), want zij zijn mijns harten vrolijkheid.

1)  De  wereldlingen  willen  hun  erve  in  klinkende  munt  of in  vaste  goederen,  en  moeten daarvoor kwellingen ondervinden..

Wat doet men niet, om ene aardse erve te verkrijgen! Zou het eeuwig erfdeel dan niet zoveel waard zijn, dat men gaarne alles verloochende en alleen daarnaar trachtte?

112. Ik heb mijn hart geneigd, om Uwe inzettingen eeuwiglijk te doen, ten einde toe.

"Ik heb door Gods genade mijn hart daartoe geneigd en den afkeer, dien ik had, overwonnen. Ben verstandig mens heeft zijn hart bij zijn werk en dan is alles goed gedaan..

De inzettingen Gods staan hier in tegenstelling van de rede en menselijke wetenschap. De dichter verwerpt de rede wel niet en veracht de wetenschap niet, maar toch hij weet, dat zij geen betrouwbare gidsen zijn op den weg naar de eeuwigheid. Rede en verstand zwijgen op de  diepste  levensvragen  der  ziele.  Maar  Gods  Woord  en  Zijne  inzettingen  geven  een antwoord en ontdekken den raad Gods in betrekking tot de zaligheid der ziele.

113.

Samech.

Vs. 113-120. In tegenoverstelling van hen, die tussen God en de wereld het hart verdelen en den dienst  van Jehova met  het  heidendom,  geloof en naturatismus met  elkaar  denken te verenigen,  moet  het  hart  met  zijne liefde  zijne hoop  zich geheel en al aan den God der openbaring verbinden. Weg dan van mij gij goddelozen! ik behoor uitsluitend mijnen God en het Woord Zijner waarheid toe, en beef terug voor de gerichten, die u wachten, dat ik daarin niet worde ingewikkeld.

113. Ik haat de kwade ranken 1) takken, die afgesnoeid moeten worden, maar heb Uwe wet in oprechtheid lief. 2)

1)  In  het  Hebr.  Seafim  sanethi.  LXX:  paranomouv  emishsa  Het  Hebr.  woord  betekent: hinkende, inwendig gebroken. De dichter bedoelt met hen degenen, die den dienst Gods en den  dienst  der  heidense  afgoden  willen  verenigen,  geloof  en  natuurdienst  zoeken  te verbinden. Beter vertaling is dan ook: Ik haat de dubbelzinnigen, of, ik haat die ter zijde afdwalen.  Calvijn  tekent  aan,  dat  de Profeet  hier  getuigen wil,  dat  hij een vijand  is van dubbelzinnige overleggingen, die den mens her- en derwaarts plegen te slingeren.

2) Met een half hart kan men noch God waarlijk beminnen, noch Zijn woord waarlijk noch het kwade ernstig haten en laten..

114. Gij zijt  nu ook, omdat  Gij u onverdeeld wendt  tot  degenen, die  zich onverdeeld U overgeven, mijne Schuilplaats en mijn Schild; op Uw woord heb ik gehoopt, met even zo onvoorwaardelijk vertrouwen, als ik met onbegrensde liefde aan Uwe wet hang.

Het woord Gods als het woord der waarheid waarborgt ons de redding der vromen en het verderf der goddelozen..

115. Wijkt van mij, gij boosdoeners! ik heb gene gemeenschap met u; wijkt van mij, dat ik de geboden mijns Gods moge bewaren1), en ik niet door u verleid en besmet worde met Uwe goddeloosheid en zonde.

1)  De  Psalmist  zegt  hier,  dat  hij  geen  gemeenschap  wil  met  dezulken,  die  geloof  en natuurdienst met elkaar willen verenigen, en opdat zij weten mogen waarom niet, noemt hij hier God zijn God, om daarmee te getuigen, dat hij in den dienst Gods aan het geloof alleen genoeg heeft om te genieten, wat zijne ziele behoeft. Maar  hij gevoelt ook hoe hij toch, hoewel het de keuze van zijn hart was, om den Heere alleen te dienen, wat zijn vlees betreft, gevaar loopt om af te dwalen, en daarom vraagt hij in het volgende vers om ondersteuning des Heeren, om de kracht en de mogendheid des Heeren, opdat hij staande mocht blijven.

116. Ondersteun mij dan, o Heere! bij zulk een voornemen naar Uwe toezegging, opdat ik leve; en laat mij niet beschaamd worden over mijne hope (Psalm 25: 2).

Hij zou in zonden vallen, in dood en hel, indien God hem niet ondersteunde; maar gedragen door die Hand, zal zijn geestelijk leven worden gesteund en een handgeld zijn van ‘t eeuwige leven.

117.  Ondersteun mij,  zo  zal ik  behouden zijn; dan zal ik  mij steeds in Uwe inzettingen vermaken (vs. 70,143).

Dat zijn nuttige gedachten, wanneer men onderzoekt, of men nog in de eerste kracht van het Christendom staat, of terug is gegaan. Merkt men het laatste op, wat is dan noodzakelijker dan de bede; ondersteun mij.

Met woord hier door ondersteunen vertaald, wordt gebezigd voor: 1) het hart sterken door spijze (Psalm 104: 27), dat een zinnebeeld is van het sterken van ‘t hart door de genade (Hebr. 13: 9).
2) Voor iemand te ondersteunen en te sterken in den strijd, om niet alleen staande te blijven, maar ook de overtuiging weg te dragen. (Psalm 18: 31; 20: 3). 3) Voor het ondersteunen door moedgeving (Ezra 5: 9). 4) Voor het ondersteunen door uitwendige vertroostingen (Psalm 41: 4). 5) Voor het ondersteunen tegen alle wankelingen en struikelingen (Psalm 94: 18. Spreuken 20: 28. Jes. 9: 6)..

118.  Gij  vertreedt  met  den  voet  Uwer  gerichten  al  degenen,  die  van  Uwe  inzettingen afdwalen, want hun bedrog, hun zelf misleidende en verleidelijke richting, is leugen, hoe zij er zich ook op verheffen.

Menigeen meent, dat er geen haan naar kraait, dat het er volstrekt niet op aankomt, en men geloven mag wat men wil; men zet dan Gods woord op zijde, gelooft iedere wargeest en laat zich door valse leer misleiden, en tot afval bewegen. Zou zulk een straffeloos blijven?

119. Gij doet alle goddelozen der aarde weg als schuim, dat in het vuur van de edele metalen wordt  afgezonderd  (Joh.  6:  28  v.  Ezech.  22:  18  v.  Mal.  3:  2  v.),  daarom heb  ik  Uwe getuigenissen lief, opdat het met mij niet eveneens ga.

120.  Het  haar  mijns vlezes is te berge gerezen  van  verschrikking  voor  U 1),  en ik  heb gevreesd voor Uwe oordelen, voor uwe rechten, naar welke gij gerichten oefent.

1) Bij den eersten indruk schijnt het, dat de Profeet met zich zelven in strijd komt; want waar hij onlangs heeft gezegd, dat hij door de gestrengheid Gods was genoopt, om Zijne getuigenis zoetelijk te beminnen, daar spreekt hij het nu uit, dat hij door schrik is bedorven geworden. Maar ofschoon deze twee aandoeningen zeer veel verschillen, toch, indien wij bedenken door welke leermiddelen God ons vormt tot eerbied voor Zijne Wet, zullen wij zien, dat ze zeer goed kunnen samen gaan. Opdat wij om de genade Gods smeken, behoort het, dat wij door vrees worden aangetast. Derhalve, dewijl de eerbied het begin is der liefde, getuigt de Profeet, dat hij ernstiglijk door de vreze Gods is gedrongen, om zich zorgvuldig in acht te nemen. Nu is het doden van het vlees een niet zo gemakkelijke zaak, dat ieder daartoe lust gevoelt dan gedwongen door sterke middelen. En daarom is het niet te verwonderen, dat God zijn knecht met  schrik  bezoekt,  om hem tot  eerbied  voor  Hem te  bewegen.  Verder,  dit  is  niet  een algemene wijsheid, om te beven voor Gods aangezicht, wanneer Hij Zijne oordelen oefent, wijl het grootste deel der wereld ze voorbijgaat met gesloten ogen..

Vrees  en  liefde  in  een  en  hetzelfde  hart,  over  een  en  hetzelfde  voorwerp,  over  Gods getuigenissen  en  rechten-hoe  is  dat  op  te  lossen?  Wij  hebben  hier  een  bewijs,  dat  de uitdrukking  voor,  "de  wet  des  Heeren"  met  een  bepaald  doel  gekozen  is;  eerst  worden getuigenissen genoemd, vervolgens "rechten" of oordelen. De Psalmist heeft de getuigenissen lief,  omdat  zij  dien  God  openbaren,  die  in  al  Zijne  woorden  waarachtig  is,  omdat  alles geschiedt, wat Hij ooit met vollen nadruk Zijner majesteit heeft betuigd, zowel de beloften jegens de Zijnen, als de bedreigingen over de goddelozen. Een dienstknecht des Heeren moet deze  liefhebben en bij elke vervulling steeds liever krijgen; want  zij zijn de staf van zijn geloof en de ster zijner hope. Maar wanneer de oordelen Gods, of de rechten, volgens welke Hij richt, in al de centenaarszwaarte der vervulling, de fiolen van toorn over de goddelozen uitgieten,  dan verstijft  voor  de verschijning van dezen vreselijken God  elk  schepsel,  elke zondemacht, ook die in het kind van God..

De Psalmist is daarom zo bevende, omdat de Heere God, de Almachtige de woorden terstond tot daden kan maken en zo bevreesd is hij, dat de haren hem ten berge rezen en zijn hart verstijft was van schrik.

121.

Ain.

Vs. 121-128. In een tijd, als de tegenwoordige, wanneer men de wet des Heeren zoekt te verscheuren,  is  er  behoefte  voor  degenen,  die  daartegen  strijden,  aan  de  ene  zijde  aan Goddelijke  bescherming  tegen  de  wederpartijders,  aan  de  andere  zijde  aan  steeds  dieper indringen in het Woord van God, opdat zij blijven staan en de overwinning  behalen. Om beide roep ik U aan, o Heere! om Uwe hulpe tegenover de trotsen, die mij geweld willen aandoen, en om Uwe getuigenissen te erkennen en het ernstig op te nemen met de opvolging Uwer geboden.

121. Ik heb niet slechts met de lippen Uwen naam beleden, maar ook met mijnen wandel; ik heb recht en gerechtigheid gedaan; geef mij niet over aan mijne onderdrukkers, die tegen mij opstaan, omdat dit houden Uwer geboden hun een doorn in het oog is.

122.  Wees  borg,  pleitbezorger,  voor  Uwen  knecht  ten  goede,  daar  Gij  hem  voor  zijne tegenpartijen is bescherming neemt; laat de hovaardigen uit de school der libertijnen vs. 113 (Hand. 6: 9 vv). mij niet onderdrukken. 1)

1) Gelijk Juda zich bij Jakob tot borg stelde voor Benjamin, zo begeert de dichter, dat de Heere zijn borg, zijn pleitbezorger zij tegenover zijne onderdrukkers. Dat de Heere naar Zijne liefde  en  trouw  de  zaak  zijns  knechts  voor  de  Zijne  neemt,  wetende,  dat  het  dan  een gewonnen zaak is, hem ten goede..

123. Mijne ogen zijn bezweken van verlangen naar Uw heil, van begeerte om des Heeren heil te aanschouwen, en om naar de toezegging Uwer rechtvaardigheid 1) Uwe grote daden te zien. (vs. 81 v).

1) De dichter spreekt hier van de toezegging Uwer rechtvaardigheid. Het is de toezegging, die van  Gods  rechtvaardigheid  uitgaat   en  even  zeker  zal  vervuld  worden,   als  God  de rechtvaardige is. De rechtvaardigheid Gods is derhalve voor den gelovigen Psalmist niet een eigenschap die afschrikt, maar die hem lieflijk is. Hij is daardoor hiervan overtuigd, dat zijn God hem het heil zal doen zien, en dat zijne vijanden, die ook de vijanden Gods zijn, hem niet ganselijk  zullen  vernietigen.  Maar  kan  hij  ten  opzichte  van  het  zien  van  het  heil  Gods, waardoor zijne vijanden zullen vergaan, zich beroepen op de rechtvaardigheid Gods, wat hem zelf betreft beroept hij zich op de genade (vs. 124), dewijl hij weet, dat God met hem enkel uit genade moet handelen, ook dan, wanneer Hij de toezegging der rechtvaardigheid vervult.

124. Doe bij Uwen knecht naar Uwe goedertierenheid, en niet naar zijne zonde, doordat Gij hem redt (Psalm 109: 21), en leer mij Uwe inzettingen, geef mij van deze ene steeds diepere kennis.

125. Ik ben Uw knecht, maak mij verstandig, en ik zal Uwe getuigenissen kennen, en dan ook met vollen nadruk voor deze kunnen staan.

De knecht heeft reden om te verwachten, dat, indien hij niet weet, hoe hij zijn werk moet verrichten, zijn meester hem onderwijze. Indien iemand besluit  Gods wil te doen als Zijn knecht, zo zal hij maken, dat Hij make, dat hij Zijne getuigenissen kent (Joh. 7: 17. Psalm 25: 14)..

126. Het is tijd voor den HEERE, dat Hij werke, om het aanzien en het gezag der wet weer te herstellen,  want  zij  hebben  Uwe  wet  verbroken,  ten  minste  zij  hebben  die  zoeken  te verdraaien, en het gevaar daarvan voor zich niet erkend.

Zij  hebben  het  gezag  Uwer  wet  openlijk  en  duidelijk  verworpen,  hun  eigene  lusten  en zinnelijkheden  met  voorbedachtzaamheid  daarboven  gesteld,  Uwe  ontwijfelbare  geboden vertreden en uwe beloften en bedreigingen versmaad. Zij hebben niet slechts gezondigd door onkunde en zwakheid, maar ook vermetel en boosaardig..

De dichter toont, dat, als de goddelozen alles in verwarring en des Heeren  woord in de uiterste verachting gebracht hebben, het dan voor God tijd is om te helpen en hulpmiddelen te gebruiken.

Het is tijd om den Messias te zenden, opdat Hij gerechtigheid werke, de wet vervulle en hare eer handhave, die door mensen verbroken was. Het was altijd ene mening bij de Joden, dat de Messias op aarde zou komen in een tijd van grote goddeloosheid. Dit komt overeen met Gods woord..

Bij hem gaat de eer van zijn Heere boven alles. Met diepe zielensmart is hij er getuige van, hoe zijne tijdgenoten niet enkel ‘s Heeren Wet vergeten, neen, trouweloos en stout verbreken de grondslagen van het recht, om hem te verwoesten, daarom roept hij de gerechtigheid Gods in tot  wrake; het  is tijd  voor  den Heere,  dat  Hij Zich wreke.  Gelijk  het  in  Noach’s en Abraham’s dagen tijd was voor den Heere, om de oude wereld en de steden der vlakten te verdelgen en om te keren, om hun zonden, evenzo was het in de dagen des dichters tijd, dat de Heere opstond ten gerichte, om alle goddelozen des lands te verderven..

127. Daarom, om mij beslist van dit afvallig geslacht te ontslaan, heb ik Uwe geboden lief, meer dan goud, ja meer dan het fijnste goud (vs. 72).

Gij kent Gods wet niet vervullen; gij hebt haar toch lief. Liefde is de vervulling der wet. (Rom. 13: 10)

128.  Daarom heb  ik,  mij voorwaarts  strekkende  zonder  rechts  of links  te  zien,  al Uwe bevelen, van alles, voor recht gehouden; en mijnen wandel bestendig naar deze gericht: maar alle valse pad alle leugenpaden heb ik gehaat, alle pad van hen, die het niet oprecht met Uw woord menen.

God woord kan niet verdeeld worden. Wie het ene houdt, moet ook het andere houden.

De ergste tijden zijn die, in welke de afvalligen niet alleen de wet overtreden, maar haar zoeken te verscheuren en te verbreken en het woord der Openbaring uit de wereld zoeken te bannen.

In den tijd der afwezigheid van Nehemia van Jeruzalem (van 433-410) v.Chr.) zien wij later spoedig ene menigte van misbruiken bij de teruggekeerde ballingen insluipen, welke ook de profeet Maleachi te bestrijden heeft. (Nehemia 13: 6 vv. ) Deze afval zou na de vroegere werkzaamheid van Ezra en Nehemia niet zo spoedig om zich heen hebben kunnen grijpen, zo niet  de  aanleiding daartoe reeds lang te voren aanwezig ware geweest, en ene libertijnse richting, als waarvan hier gesproken wordt, zich niet reeds in de ballingschap ontwikkeld had; het is daarom niet nodig het ontstaan van dezen Psalm in een veel lateren tijd dan onder de Griekse heerschappij te plaatsen, gelijk door vele uitleggers geschied..

Er kan geen twijfel aan zijn, of de uitwerkingen van Gods genade op het hart zullen ene algemene achting te weeg brengen voor alle Gods inzettingen, en alle zonden hatelijk maken voor de ziel. Hoe treurig is dan de toestand van hen,  die zich meer vasthouden aan hun voorrechten dan aan hun deugden, die zich meer toeleggen op de hevigheid van menselijke aandoening, dan op het verkrijgen van die gemeenschap met God, die altijd de dood voor de zonde in het hart moet zijn! Gezegende Heere! leer ons Uwe bevelen in alles voor recht houden, en elken valsen weg te haten..

129.

Pe.

Vs. 129-136. Hoe groter de verachting, verwerping en bespotting van Gods Woord in enigen tijd dreigt te worden, des te meer leren zij, die uit de waarheid zijn, het in zijne oneindige verhevenheid  en  zaligmakende  kracht  waarderen;  zij  hebben  een  sterk  verlangen  om  het steeds in voller mate deelachtig te worden. Dit is dan ook mijne begeerte: maar over hen, die Uwe wet niet houden, Heere! bedroef ik mij in het diepste mijner ziel, zodat mijne ogen van water vloeien.

129. Uwe getuigenissen zijn wonderbaar, verheven boven het dagelijks leven en het gewone verstand, daarom bewaart ze mijne ziel, ze met opmerkzaamheid en met verlangen naar diepe kennis betrachtende.

Het  is juist  het  wonderbare in de Schrift  van God,  dat  de  wereld  terugstoot,  omdat  de hoogmoed van hun eigene wijsheid daar hare eigene grenzen vindt, en dat de eenvoudigen aantrekt, omdat zij in hunnen ootmoed dorsten naar het licht van God. Hen drijft de beledigde trots zo ver, dat zij verwerpen, wat zij niet verstaan; deze dringt de ootmoed juist tot het waarnemen van het  Woord Gods en tot  het  gebed (vs. 18): "Ontdek mijne ogen, dat  ik aanschouwe de wonderen van Uwe wet.".

130. a) De opening Uwer woorden geeft licht, wanneer Gij door Uwen Heiligen Geest ons verstand ontsluit, zodat Uwe woorden ons bekend worden, dan gaat er een hemels licht voor ons op, de slechten 1) den onkundige verstandig makende.

a) Psalm 19: 8 v.

1) Chaldeeuws = de eenvoudigen; LXX: nhpiouv; Vulgata: parvulis. Het is afkomstig van overreden, en betekent alzo een die zich licht laat overreden. Het wordt soms wel ten kwade genomen voor een, die zo slecht is, dat hij alle woord gelooft, of zich lichtelijk laat verleiden tot  dwaling  en  zonde.  Doch  veeltijds  wordt  het  ook  genomen  in  een  goeden  zin  voor eenvoudigen,  oprechten,  gezamelijken,  die  licht  te  overreden  zijn  tot  het  geloof  der Goddelijke waarheid en tot het betrachten van alle plichten. Het betekent dan 1) dezulken, die niet wijs zijn bij zichzelven, wier hart niet hoog noch verheven is, die niet willen wandelen in dingen, hun te hoog en te wonderbaar, maar die in verloochening van eigen verstand, als gespeende kinderen; zich nederzetten, om door Gods Woord en Geest onderwezen te worden, bereid om als waarheid aan te nemen en toe te stemmen, al wat God getuigt, al ware het met gevangenleiding van hun verstand. Zulken, als er beschreven worden in Psalm 130 (zie ook Matth.  18:  3.  2).  Zulken,  die  slecht,  gering  en  nederig  zijn  in  hun  ogen,  die  niet hooggevoelende zijn,  maar  vrezen.  3)  Zulken,  die slechts  eenvoudig en oprecht  zijn niet geslepen op bedrog en listigheid, maar in eenvoudigheid des harten voor God en in de wereld verkeren, die duiven zijn zonder gal (Matth. 10: 16), die niet schrander en afgericht zijn op wereldse streken, maar oprechte Israëlieten zonder bedrog en geveinsdheid, en die eenvoudig van God en Zijn wil afhangen. De zodanigen maakt de opening van Gods woorden verstandig 1) in de kennis der waarheid, want zulken zijn het best bekwaam om zonder vooroordeel de waarheid te bevatten en aan te nemen, zie Psalm 25: 14. Jes. 29: 14. Matth. 11: 25. 1 Kor. 1: 27.  2).  In  de  praktijk  der  godzaligheid;  want  Gods  Woord  maakt  hen  verstandig  en voorzichtig in hunnen gansen wandel (Psalm 25: 9, 12). Verstandig zeg ik, om te weten, wat zij  doen  moeten,  en  hoe  zich  in  alle  voorvallen  en  bij  alle  gelegenheden  te  gedragen. (Spreuken 1: 4; 9: 4, 6)..

De Schriften zijn de juiste middelen om het gemoed te verlichten door ware en reddende kennis. Zij tonen ook wat wij zijn en wat wij zullen zijn. Zij wijzen ons aan wat God voor ons gedaan heeft, en wat wij moeten doen voor Hem; zij tonen ons onze vijanden en hoe wij die met   goeden  uitslag   kunnen  tegemoet   treden.   Zij  openbaren  ons   de   genade   en  de rechtvaardigheid des Heeren, de vreugde des hemels en de smarten der hel. Zij geven dus den eenvoudigen in weinige dagen ene kennis van deze zaken, waarnaar de wijsbegeerte eeuwen lang te vergeefs heeft gezocht..

De dichter schaart zich hier onder de slechten, onder de eenvoudigen en onkundigen, maar die,  en  dit  hebben  wij  wel  in  het  oog  te  houden,  begerig  zijn  geworden,  om  in  Gods heilgeheimen ingeleid te worden. Vandaar dat hij ook in het volgende vers zegt, dat hij zijn mond wijd heeft opengedaan, als iemand, die begerig verlangt, smacht naar spijze en wel hier naar de spijze van Gods openbaring.

131. Ik heb als een die naar spijze verlangt, mijnen mond wijd opengedaan, en gehijgd, want ik heb verlangd naar Uwe geboden, als naar de spijze voor den inwendigen mens.

Te hongeren en te dorsten naar gerechtigheid moge hier onaangenaamheid veroorzaken, maar deze verlangens zullen ten volle vervuld worden, wanneer alle andere zijn teleurgesteld..

132. Zie mij aan, wees mij genadig, opdat ik uit Uwe volheid genade voor genade ontvange, naar het recht door U zelven gegeven aan degenen, die Uwen naam beminnen.

Het is een recht, dat hun, die den God der openbaring liefhebben, toekomt, dat zij ervaren in genade toe te nemen; liefde voor liefde, zegen voor verlangen naar zegen is het hun tegenover anderen wettig toekomende deel..

Sommigen nemen het woord mischpat op voor ene wijze van doen, dat is zo als Gij pleegt te doen aan die Uwen naam beminnen. Zo wordt het woord genomen Genesis 40: 13 en Prediker 8: 5-6. Wij kunnen het hier echter ook wel opvatten voor het recht, niet dat hij steunt op eigen waardigheid en recht, maar op de verdiensten van den Messias en op de bewustheid van de oprechtheid zijns geloofs (Joh. 1: 12. Openb. 22: 14. 1 Petr. 3: 21. 1 Joh. 3: 21. 27: 8-9)..

Wij moeten hier  het  woord recht  beslist  behouden.  Niet  dat  de dichter  hier  spreekt  van verdienste, maar hij doelt hier op een genaderecht, hetwelk de gelovige heeft. Op het terrein des geloofs is zowel van recht als van loon sprake maar uit vrije genade en ongehoudene goedertierenheid Gods. Op dat genaderecht pleit de gelovige dichter hier.

133.  Maak mijne  voetstappen vast  in Uw woord,  en laat  gene ongerechtigheid over  mij heersen 1), zodat ik in enig opzicht van Uw woord zou afwijken en op een dwaalweg zou gaan.

1) Voor de heerschappij der zonde mag wel door ieder gevreesd worden en daartegen worden gebeden..

Naast  de  bede,  dat  de  Heere  zijne  voeten  vast  make  in  zijn  Woord,  voegt  hij  die  om heiligmaking. Want ja, zijne voeten zijn gezet  op den weg ten leven, de zonde heeft hare overheersende kracht over hem verloren, maar toch zal hij staande blijven, zal de inwonende zonde en de verdorvenheden van het vlees hem niet weer meester worden, dan heeft hij nodig, dat God hem ten alle tijde omringe met Zijne genade en daarom smeekt hij, dat de Heere geen ongerechtigheid over hem laat heersen. Hij erkent en belijdt dus, dat God het alleen in Zijn macht heeft, om hem van de heerschappij onder de macht der zonde en ongerechtigheid te bevrijden.

134. Verlos mij van des mensen overlast, onder welken ik gebukt ga, en ik zal Uwe bevelen onderhouden.

Waar het geloof in voortdurende beoefening is en toch hinderpalen voor de gehoorzaamheid blijven bestaan, daar mag de ziel bidden, dat de genadige voorzienigheid Gods enig meer

effen en meer moedgevend pad opene tot waarneming van Zijne inzettingen. Alhoewel de weldaad van vervolging moge gevoeld zijn, is toch het dragen van langdurige verdrukking door mensen dikwijls meer dan vlees en bloed kan dragen, en Hij, die ons binnenste kent, zal niet weigeren op ons neer te zien en het weg te nemen als een antwoord op de gebeden van Zijn volk.

135. a) Doe Uw aangezicht lichten over Uwen knecht, gelijk Gij in den zegen van Aäron over de gemeente (Numeri 6: 25) ook aan hem beloofd hebt, en leer mij Uwe inzettingen 1), want dat is altijd weer de bede, waarop ik terugkom, mijne hoofdbede (vs. 4, 12, 26, 64, 68, 108, 124, 171).

a) Psalm 4: 7.

1) De Profeet toont, dat niets hem dierbaarder is, dan de Wet Gods wèl te verstaan. Want terwijl hij smeekt, dat God zijn aangezicht over Zijn knecht doe lichten, bezorgt hij zich wel eerst de Vaderlijke gunst Gods, dewijl men geen genade anders dan van Hem te hopen heeft, maar tegelijk toont hij de grootheid der weldaad, alsof hij wil zeggen, dat hij geen groter bewijs van Gods liefde vraagt, dan dat hij in Gods Wet zuiver worde onderwezen. Waaruit wij mogen opmaken, dat de Goddelijke kennis door hem boven alle goederen wordt gesteld..

136.  Waterbeken  vlieten  af  uit  mijne  ogen,  omdat  zij,  mijne  vijanden,  Uwe  wet  niet onderhouden.

In de diepte der smart over de gevallenen en verblinden (Jer. 1: 9. Luk. 19: 41. Filipp. 3: 18 vv.) openbaart zich de grootheid der liefde bij de getrouwen..

Waar een hart is dat genade kent, daar is gewoonlijk een wenend oog. Christus was een man van  smarten  en  bekend  met  leed.  Wij  moeten  treuren  over  hetgeen  wij  niet  kunnen verbeteren..

Zie, Heere! de tranen aan door onzen gezegenden Verlosser, gestort in de dagen Zijns vleses, voor ons, die moeten wenen over onze naasten of over ons zelven; en geef ons de genade van goddelijk medelijden..

137.

Tsade.

Vs. 137-144. Gods Woord draagt in zich de eeuwige gerechtigheid, onbedriegelijke waarheid en vlekkeloze reinheid Gods en houdt  ons deze voor, opdat  wij die aangrijpen.  Wie  dat Woord niet acht en zich daarover heenzet, doet het tot eigen gevaar, maar wie zich daaraan houdt  kan  het  rijkelijk  genieten.  Moge ik  steeds bij de verachters daaraan gering  geacht worden, ik heb Gods Woord lief en vergeet Zijne bevelen niet.

137. HEERE! Gij zijt in Uw eigen Wezen rechtvaardig, en elk een Uwer oordelen is, als een spiegel van Uw wezen, recht (Deuteronomium 32: 4); die gerichten zullen mijne vijanden ondervinden.

Het betaamt ons, dat wij ons aan Gods rechtvaardigheid onderwerpen. Dit zal den storm der ziel bedaren. Hij deed nooit en zal nooit iets doen, dat kwaad is, aan iemand. Elk woord van God is rein en Hij zal het bevestigen..

138. Gij hebt de gerechtigheid Uwer getuigenissen, en de waarheid hogelijk, met nadruk en ernst, geboden; wie daarom U wil dienen, dien moet het ernst zijn naar Uwe wet te leven.

De Schrift is heilig, rechtvaardig en goed, en tot onderwijzing in de rechtvaardigheid. Alles daarin is geloofwaardig en waar. De beloften daarin zijn getrouw volbracht door Hem, die ze gaf;  zij  zijn  alle  in  Christus  Ja  en  Amen.  In  Zijn  Evangelie  heeft  God  de  volmaakte gerechtigheid van Zijnen Zoon geopenbaard..

139. Mijn ijver heeft mij doen vergaan 1) (Psalm 69: 10), omdat mijne wederpartijders Uwe woorden vergeten hebben, ze niet alleen niet houden, maar ze ganselijk niet achten, alsof er nooit een God geweest ware..

Gelijk het woord hmu, waarvan dit woord ynxxmu afkomt, vergaan betekent, in welken zin de Syriër en de LXX het vertaald hebben, zo betekent het ook binden, persen, dringen, in dien zin als Paulus (Hand. 18: 5) gezegd wordt door den Geest verdrongen te zijn. Zo vertaalt de Chaldeër  het  hier:  "de ijver  heeft  mij gedrongen," en inderdaad  deze is waarschijnlijk  de rechte mening. want de uitdrukkingen van droefheid, verontwaardiging of dergelijke dingen naar omstandigheid van zaken afgeperst.

Wilt gij een bewijs geven dat God in u is, zo ijver met goddelijken ijver voor God en Zijn Woord tegen valse leer en goddeloos leven.

140. a) Uw woord, zowel wat gebod als belofte aangaat, is zeer gelouterd, het is als metaal, dat de vuurproef heeft doorstaan (Psalm 12: 7; 18: 31), en Uw knecht heeft het lief, opdat ook hij daardoor gelouterd worde (vs. 47 vv.).

a) 2 Samuel 22: 31. Spreuken 30: 5.

141. Ik ben klein, jong en veracht, een man zonder aanzien, doch Uwe bevelen vergeet ik niet, gelijk zij, die mij minachten (vs. 139).

Iemands waarachtige verhevenheid maakt hem altijd klein in eigen ogen. Het is steeds het lot van Gods kinderen  geweest  een veracht  volk  te zijn.  Wanneer  wij klein en veracht  zijn, hebben wij te meer nodig ons Gods bevelen te herinneren, opdat Hij ons ondersteune onder den druk van enen verachten toestand..

142. Uwe gerechtigheid is gerechtigheid in eeuwigheid, want Gij zijt de onveranderlijke, en Uwe wet is de waarheid, onwedersprekelijk en waarachtig.

143.   Benauwdheid   en   angst   hebben   mij   getroffen,   doch   Uwe   geboden   zijn   mijne vermakingen.

Wij kunnen Gods Woord niet zo hoog waarderen als het waard is, en niet zoveel prijzen, als het dit van ons verdient..

Gods Woord en Wet houdt een wonderbare kracht in voor bedrukten en verslagenen van geest. Als de wereld in tijden van nood en bij verliezen zich met niets kan vermaken, en zich van al het begeerlijke afwendt, dan vindt het kind van God onder gelijke omstandigheden zijn troost, genot en vermaak in zijn ouden Bijbel, waarin de Heere tot zijne ziele spreekt.,

144. De gerechtigheid Uwer getuigenissen is in der eeuwigheid 1), doe ze mij verstaan, zo zal ik leven 2), in geestelijk leven opwassen.

1) De zonde van vergeten wordt in ‘t algemeen veel te gering gesteld, men houdt die voor ene zwakheid van het hoofd, zij is echter op dit heilig gebied ene uiting van het Gode vijandige hart en bevat in zich tegenover de goddelijke instellingen de zonde van ongehoorzaamheid, tegenover de grote liefde van God de zonde van snoden ondank, tegenover de ontzaglijke majesteit Gods de zonde van lichtvaardige minachting en verachting..

Hij herhaalt, wat hij onlangs had gezegd, dat de gerechtigheid Gods zeer veel verschilt van de menselijke vorderingen, wier glans verbleekt, terwijl deze eeuwig vast staat. Doch hij scherpt dit tot tweemaal toe in, dewijl, ofschoon de wereld gedwongen wordt, de lof der gerechtigheid aan de Wet Gods toe te kennen, echter het grootste gedeelte enkel wordt meegesleept tot bespiegelingen,   zodat   niets   moeilijker   is,   dan   dat   wij   vast   bepaald   blijven   bij   de gehoorzaamheid aan God zelven..

2) De Psalmist spreekt het hier uit, dat  een leven zonder het kennen van de Wet, en het ingeleid zijn in de openbaring Gods, op leven geen aanspraak kan maken, maar dat dit het ware, het eigenlijke leven is, indien men is ingeleid in Gods heilgeheimen, men hart en leven gericht heeft, in overeenstemming met Gods eeuwig en onbedrieglijk getuigenis.

145.

Koph.

Vs. 145-152. "Wanneer het gevaar toeneemt, moet niet de angst toenemen, maar het geloof en het gebed," daarom houd ik niet op tot den Heere te roepen; ik ontwaak vroeg, op zijn Woord hopende, en ben bezig Zijn Woord te bepeinzen. Zo mogen nu steeds mijne tegenpartijders mij nader komen, hun werk ook aan mij beproeven, want ook God treedt mij nader, om Zijne waarheid aan mij te bevestigen.

145. Ik heb van ganser harte geroepen 1), tot U, mijn God: verhoor mij, o HEERE! ik zal Uwe inzettingen bewaren, en daardoor mijne dankbaarheid betonen.

1) Ernstig bidden bestaat niet in luidruchtig schreeuwen en roepen, maar in de sterke begeerte der ziel. Men kan door deze wel roepen, zelfs zonder taal of woorden van zich te geven. Zo zei God tot Mozes: "Wat roept gij tot Mij; " (Exodus 14: 15), zonder dat Mozes enig woord sprak (vgl. 1 Samuel 1: 13). Evenwel als de begeerten sterk zijn en bijzonder, als er zware benauwdheid in de ziel is, zo kan de mens zich wel niet onthouden van luidkeels te roepen in zijne gebeden. Het gaat hem dan als met Elihu (Job 32: 18) en met den profeet (Jer. 4: 19)..

Trouw  aan  Gods  Woord  en  redding  volgens  de  belofte,  daar  is  het  antwoord  op  zijn onafgebroke gebed..

146. Ik heb U aangeroepen, wetende dat men in het bidden niet mag vertragen (Luk. 18: 1), en waarheen zal een kind  beter  gaan dan naar  zijn vader? verlos mij,  Heere! naar  Uwe beloften den biddenden gegeven, en ik zal Uwe getuigenissen onderhouden.

God geeft Zich en Zijne gaven slechts aanbiddende zielen; stelt gij nu op deze gaven enigen prijs, zo wees nooit zonder gebed.

147.  a)  Ik  ben de morgenschemering  voorgekomen 1),  en heb geschrei gemaakt; bij het aanbreken van den morgen (Psalm 88: 14), ben ik in ‘t gebed tot U; op Uw woord heb ik gehoopt 2), dat ik de beloften daarin vervat zal deelachtig worden (vs. 114).

a) Psalm 5: 4; 88: 14; 130: 6.

1)  In  het  Hebr  hewvaw  Pvnb  ytmdq  (Kiddamthi  banneschef  waäschaweah).  Beter:  Des morgens vroeg, in de morgenschemering, stond ik reeds op om te roepen. De Psalmist wil hier zeggen, dat vóór de zon nog was opgegaan, hij zich reeds had opgemaakt, om te bidden tot zijn  God.   De   vertaling,   de   morgenschemering   voorgekomen,   is   minder   juist,   en  is grammatisch niet te verdedigen.

2) Het is een vast bewijs, dat onze harten op enig werk gezet zijn, wanneer de gedachten daaraan  den  slaap  van  ons  verdrijven  en  wij  standvastig  en  ijverig  zijn  tot  volbrengen daarvan. Christenen, die zich in gezondheid verheugen, mogen de zon niet te vergeefs laten schijnen, noch toelaten, dat de gouden uren van den morgen nutteloos voorbijgaan..

148. Mijne ogen komen de nachtwaken 1) voor (ps. 63: 7. Klaagl. 2: 19), om Uwe rede te betrachten. Voordat ene nachtwake begint ben ik reeds wakende en denk ik aan U.

Israëlieten,  Grieken en Romeinen verdeelden den nacht  ten behoeve dergenen,  die op  de wacht stonden, in gedeelten van enkele uren, na welker verloop telkens ene afwisseling van posten plaats vond. De oude Hebreeën kenden vóór de ballingschap slechts drie van zulke afdelingen (Kimchi over Psalm 63: 7 en Richteren 7: 19), de eerste: Klaagl. 2: 19, de tweede: Exodus 14: 24 en 1 Samuel 11: 11. Onder de heerschappij der Romeinen schijnen de Joden 4

nachtwaken aangenomen te hebben. Heden is men gewoon in het Oosten de uren van den nacht naar het hanegekraai te bepalen. Nachtwachten in de steden, die de straten doortrekken, worden reeds Hoogl. 3: 3; 5: 7 vgl. Psalm 127: 1 vermeld..

149. Hoor mijne stem naar Uwe goedertierenheid, o HEERE! maak mij levend naar Uw recht 1) want dit is toch (vs. 25, 37, 40, 88, 107, 154, 156, 159), ene mijner voornaamste beden (vs. 135).

1) Zo ernstig en aanhoudend hoorden wij onzen dichter nog niet bidden en roepen tot den Heere, als een, die door den nood gedreven wordt. Maar het zijn geloofsbeden, hij hoopt op ‘s Heeren Woord en pleit op Diens goedertierenheid. En hij verbindt zich heiliglijk, hoe zijne vijanden hem ook van Gods inzettingen en getuigenis willen aftrekken, die te bewaren en te onderhouden..

150. Die kwade praktijken najagen, die er hun lust in hebben om kwaad te doen, genaken mij, om hun schandelijke bedoelingen aan mij te volbrengen; zij wijken verre van Uwe wet (Jes. 58: 2), zij houden zich zo  ver  zij kunnen van hare hevelen en van de overtuigingen des gewetens verwijderd.

151. Maar Gij, HEEREN! zijt nabij 1) mij met Uwen machtigen bijstand (Psalm 68: 10), en al Uwe geboden zijn waarheid 2), ik zal mij van deze niet laten afbrengen.

1) Dat is de zegen der heiligen, dat wanneer tegenstand nabij is, God ook nabij is, en niets scheiding kan maken tussen God en ons..

2) Onder de geboden hebben wij te verstaan én de beloften Zijner genade én de bedreigingen Zijner gerechtigheid. Alle de beloften Gods aan zijn volk zal Hij volbrengen, dat  weet  de dichter.  Maar  ook  al waarmee Hij Zijne vijanden dreigt,  zal Hij vervullen,  hiervan  is  de Psalmist overtuigd.

152. Van ouds, van mijne jeugd af, heb ik geweten van Uwe getuigenissen, dat Gij ze in eeuwigheid gegrond hebt.

Wanneer ons vervolgers nabij komen, naderen wij dan  den alomtegenwoordigen God, en werpen wij onze zorgen op Hem?.

Noch zichtbare, noch onzichtbare vijanden kunnen den vromen zo nabij zijn, dat God hen met Zijne hulp niet nog nader zou zijn.

153.

Resch.

Vs.  153-160.  Gods  bestuur  richt  zich  naar  de  rechten  van  Zijne  gerechtigheid;  van  de verachters laat Hij Zijn heil verre blijven, maar Zijne genade is bij degenen, die er begerig

naar zijn. Zie dan, Heere! op mijne ellende en red mij, drijf de vervolgers en tegenstanders terug.

153. Zie mijne ellende aan 1), o Heere! met een oog van ontferming, en help mij uit, want Uwe wet heb ik niet vergeten, en is dit ook niet ene verdienende oorzaak, het is toch de grond mijner vrijmoedigheid.

1) De dichter verkeert in zeer moeilijke omstandigheden, waarin hij dreigt weg te zinken, zo de Heere hem niet helpt en redt. In het volgende vers spreekt hij van een twistzaak. Hieronder is te verstaan, dat zijne vijanden hem niet alleen beschuldigd hebben van een strafbaar feit, maar hem ook hebben veroordeeld. En waar hij nu op aarde zich niet op een hogere rechtbank kan beroepen, daar neemt hij de toevlucht tot den Heere God, tot God in den Hemel, den hoogsten  Rechter,  opdat  deze  zijn  rechtzaak  beslisse  en  Hem  vrijspreke  tegenover  zijne vijanden, hem verlosse uit de macht zijner haters.

154. Twist mijne twistzaak 1) wees mijn Raadsman voor het gericht (Psalm 43: 1), en verlos mij (Psalm 69: 19); maak mij levend, naar Uwe toezegging (vs 149).

1) Christus is de advocaat van Zijn volk, hun Verlosser; Hij is machtig, en op volmaakte wijze  bepleit  Hij  hun  zaak  tegen  de  beschuldigingen  van  Satan,  de  aanklachten  der Goddelijke rechtvaardigheid en de veroordeling van hun eigene harten; Hij bevrijdt hen van de boze lieden. Zij, die door Zijnen Geest en Zijne genade levend gemaakt zijn, toen zij dood waren door misdaden en zonden, hebben dikwijls nodig weer opgewekt te worden, opdat het woord van genade in hen levendig zij overeenkomstig het woord van belofte..

Er wordt in de Heilige Schrift gewaagd van een twist Gods met den mens, waarin het recht altoos aan Gods zijde is, en de zondaar nooit vrijgepleit kan worden. (Micha 6: 2. Job 9: 35. Hij is altoos rein in Zijn richten en rechtvaardig in Zijne oordelen. Maar er is ene twistzaak van Gods kerk en kinderen met hun vijanden, waarin het gelijk en de rechtvaardigheid is aan de  zijde  van  Gods  volk.  De  twist  nu,  welken  Gods  volk  en  kinderen  hebben  met  hun wederpartijders  is.  1)  Of  over  hun  oprechtheid  en  aangenaamheid  bij  God,  willende  de vijanden hun betwisten, dat zij geen heil bij God hebben, noch Zijn volk en zijne kinderen zijn; 2) of over den godsdienst van Gods volk, welken de vijanden betwisten, de rechte niet te zijn en daarom hen vervolgens bestrijden enz; 3) of over de verwachting, die Gods kinderen hebben, welke de vijanden beweren ijdel en ongegrond te zijn. De gelovigen daarentegen houden  staande,  dat  hun  hoop  wel gegrond  en  bevestigd  is.  God  dan  wordt  gezegd  de twistzaak Zijns volks te twisten: 1) Wanneer Hij door woorden of door daden de oprechtheid van Zijn volk en van Zijne kinderen verdedigt en last doorstralen (Jes. 62: 1. Micha 7: 9); 2) wanneer Hij mensen verwekt en door Zijn Geest bekwaam maakt om den waren godsdienst voor  te  staan  en  te  verdedigen  tegen  al  de  beschuldigingen  en  verdachtmakingen  der tegenpartijen; 3) wanneer Hij waarlijk beantwoordt aan de hoop en de verwachting van Zijn volk, zodat hun hoop door de uitkomst gerechtvaardigd wordt, en de vijanden beschaamd gemaakt en in het ongelijk gesteld worden (Psalm 35: 22-28);
4) wanneer Hij met der daad Zijn volk verlost uit de mishandelingen hunner vijanden, door hen krachtdadig te redden en uit te helpen. Daarom wordt hier samengevoegd: "Twist mijne

twistzaak" en "verlos mij," d.i. wees mijn Goël. die mijne zaak op- en aanneemt (Psalm 43: 1. Jes. 49: 25); 5) wanneer Hij verdrukking vergeldt aan de onderdrukkers (Spreuken 22: 23; 23: 10-11. Jes. 41: 11; 51: 22-23)..

156. HEERE! Uwe barmhartigheden zijn voor degenen, die U liefhebben en U vertrouwen, vele 1); maak mij levend naar Uwe rechten.

1) Hier pleit  de Psalmist  op de grootheid  van Gods ontferming, de onmetelijkheid Zijner tedere   liefde   ja,	hij   spreekt	van   barmhartigheden,	vele   barmhartigheden,	tedere barmhartigheden, grote barmhartigheden; en bij den volheiligen Jehova bezigt hij ze als een pleitgrond  van  zijn  gebed,  het  gebed  om  levendmaking.  De  levendmaking  is  een  grote barmhartigheid,  zij  besluit  vele  barmhartigheden  in  zich.  Zal  God,  oneindig  in  goedheid. toelaten,  dat  Zijne  knecht  sterft?  Zal  de  Heere,  die  zo  teder  is,  hem  geen  nieuw  leven schenken?.

155. Het heil is verre van de goddelozen, al schijnen zij ook een tijd lang gelukkig te zijn, want zij zoeken Uwe inzettingen niet.

Gods  heil dringt  zich  aan  niemand  op,  noch  in  het  lichamelijke,  noch  in  het  geestelijke, wanneer de mens het niet verkrijgt zo is hij zelf de schuld daarvan..

156. HEERE! Uwe barmhartigheden zijn voor degenen, die U liefhebben en U vertrouwen, vele 1); maak mij levend naar Uwe rechten.

1) Hier pleit  de Psalmist  op de grootheid van Gods ontferming, de onmetelijkheid Zijner tedere   liefde   ja,	hij   spreekt	van   barmhartigheden,	vele   barmhartigheden,	tedere barmhartigheden, grote barmhartigheden; en bij den volheiligen Jehova bezigt hij ze als een pleitgrond  van  zijn  gebed,  het  gebed  om  levendmaking.  De  levendmaking  is  een  grote barmhartigheid,  zij  besluit  vele  barmhartigheden  in  zich.  Zal  God,  oneindig  in  goedheid. toelaten,  dat  Zijne  knecht  sterft?  Zal  de  Heere,  die  zo  teder  is,  hem  geen  nieuw  leven schenken?.

157.  Mijne  vervolgers  en  mijne  wederpartijders  zijn  vele  (Psalm  3:  2),  maar  van  Uwe getuigenissen wijk ik niet.

Bedenk wel, onder welk soort van mensen gij hier moet leven, ten opzichte van God zult gij de  meesten  verachters  bevinden,  wat  hen  zelven  betreft:  verloren  en  verre  van  heil;  ten opzichte van uzelven: vervolgers en vijanden.

158.   Ik   heb   gezien   degenen,   die   trouwelooslijk   handelen,   ik   heb   hun   leven   met verontwaardiging gadegeslagen, en het verdroot mij, dat zij Uw woord niet onderhielden.

Het  smartte hem mensen te zien, die God onteerden, satan dienden en hun eigene zielen verwoestten; te zien, dat de overtreders zo talloos waren en zo ijverig om onstandvastige zielen in hun strikken te trekken. Dat alles kan niet anders dan ene smart zijn voor hen, die

Gods eer en het welzijn van den mens bedoelen. Zij, die de zonde waarlijk haten, haten haar als zonde, als overtreding der wet van God en als schending van Zijn Woord..

159. Zie aan, dat ik Uwe bevelen liefheb, dat toch is de reden waarom het mij verdroot, o HEERE! doe mij dan ondervinden dat die liefde U welbehagelijk is; maak mij levend naar Uwe  goedertierenheid;  schenk  mij  nieuw  geestelijke  leven,  blijde  gemeenschap,  lieflijken omgang met U, naar Uwe vrije en onverdiende genade.

Drie malen wordt in deze afdeling herhaald het: "maak mij levend." Hoe nader wij aan het einde van den Psalm komen, des te dringen der wordt hij..

160. Het begin 1), de oorsprong Uws woords is waarheid, en in der eeuwigheid is al het recht Uwer gerechtigheid, van het begin tot het einde is het volmaakt.

1) In het Hebr. Roosch-debarèka. Beter: de hoofdsom van Uw Woord. Zo wordt het woord in den  grondtekst  ook  vertaald  Leviticus  6:  5.  Numeri  4:  25;  7:  31;  31:  26,  49.  De Staten-Vertalers volgen de Septuaginta, maar tekenen ook aan: Hebr. hoofd of hoofdstuk. De dichter wil zeggen dat de som van Gods Woord is waarheid. Waarheid van begin tot het einde toe en niets anders dan waarheid. Calvijn tekent hierbij aan: "Laten wij dezen zin vasthouden, dat sedert God begonnen is te spreken, Hij altijd getrouw geweest is in Zijne beloften, en nooit de hoop der Zijnen heeft teleurgesteld. En dat de loop der waarheid zo gelijk is geweest, dat Zijn Woord van het begin tot het einde toe waarachtig en getrouw is."

161.

Schin.

Vs. 161-168. Gods Woord liefhebben, Gods vrede genieten, op Gods heil wachten, dat is de werkzaamheid des geloofs, zijn loon en zijne vreugde; het eerste wil ik dan doen, het tweede wil ik vasthouden, op het derde wil ik mij met alle heiligen toeleggen.

161. De vorsten, de groten en machtigen dezer wereld, hebben mij vervolgd zonder oorzaak; maar mijn hart heeft gevreesd, niet voor hen, of voor hetgeen zij mij zouden kunnen aandoen, maar voor Uw woord, dat ik dit zou verloochenen en daardoor Uwen toorn op mij laden. (Jes. 66: 2).

Wie vorstengunst boven Gods genade stelt en vorstenmacht meer vreest dan Gods hand, die zal zich weinig in Gods Woord kunnen vinden..

162. Ik ben vrolijk over Uwe toezegging, in den strijd voor het geloof (Jud. 1: 3), als een, die enen groten buit vindt door ene verkregene overwinning.

Het woord buit betekent eigenlijk een door, die van overwonnen vijanden wordt geroofd, welke goederen het ook mogen zijn, doch wordt ook veel genomen voor allerlei goederen en rijkdommen in ‘t algemeen (vgl. Spreuken 31: 11). Het vinden van een buit kan genomen

worden of eigenlijk, dat iemand ergens onverwacht een schat vindt, dien hij wegneemt en waarmee  hij  zich  verrijkt  (Jer.  38:  2;  39:  18;  45:  5),  of  men  kan  het  woord  "vinden", oneigenlijk  nemen voor  verkrijgen (Richteren 5:  30).  Nu  weten wij,  hoe verblijd  iemand pleegt te zijn, die ergens een schat vindt. (zie Luk. 15: 6. MATTHEUS. 13: 44), en hoe uitgelaten  vrolijk  het  krijgsvolk  is,  als  het  een  groten  en  rijken  buit  mag  plunderen  en daaronder overvloed van spijs en drank om zich te verheugen. (zie 1 Samuel 14: 30; 30: 16. 2 Kronieken 20: 25-28. Doch noch vrolijker betuigt de spreker te zijn over Gods Woord, want 1) het goed, dat God in Zijn Woord belooft, en dat Hij naar Zijne toezegging schenkt aan de Zijnen, overtreft  oneindig elke schat  en elke buit. Het  is ene onuitsprekelijke vreugde (1 Petrus 1: 8). 2) De vreugde over het vinden van een buit is dikwijls zeer zondig, onzinnig en goddeloos, en moet bijgevolg ene wroeging achterlaten; maar deze vrolijkheid is, ene heilige blijdschap door den Heiligen Geest en die niets dan een waar genoegen en vrede achterlaat in de ziel. 3) De vreugde over het delen van een buit is van korten duur; zij is dikwijls maar voor weinige dagen of ten hoogste voor dit leven; maar deze vreugde is ene bestendige blijdschap. In Gods Woord en beloften vindt de ziel gedurig nieuwe stof om vrolijk te zijn in God en Zijne genade. Zij zal met dit leven niet eindigen, maar volmaakt worden, wanneer de ziel naar Gods toezegging genieten zal verzadiging van vreugde (Psalm 16: 11). Dit vers hangt nu zeer wel te zamen met het voorgaande, waar van lijden en verdrukkingen gesproken was; want, gelijk men na den strijd en de overwinning buit deelt, zo zegt hier de spreker, dat hij die vrucht had van het dragen en overwinnen van de verdrukkingen, dat hij vrolijker was over Gods toezeggingen dan iemand, die een groten buit vindt (2 Tim. 4: 7-8)..

164. Ik loof U niet slechts drie- (Psalm 55: 18. Dan. 6: 10), maar zevenmaal des daags, iedere dag over de rechten Uwer gerechtigheid, daar ik op elke dag steeds meer aanleiding tot zulk een loven verkrijg.

Volgens dit vers bevat het gebedenboek (brevier) in de Katholieke kerk 7 uren van gebed, daar men bij de drie: op het 3de 6de en 9de uur, (8, 12 uur voorm. en 3 nam.) nog het gebed bij het begin van den dag, dat bij het aanbreken van den nacht en dat te middernacht (Hand. 16: 25) voegde..

Hier drukt zevenmaal de volmaaktheid uit. De Psalmist wil er mede aanduiden, het duurzame onafgebrokene van zijn blijdschap in God. Hij geniet ene vreugde, die hem noopt, om zijn in God verblijd harte voor dien God uit te storten, terwijl hij een voorsmaak geniet  van het eeuwig loven en prijzen, hetwelk in den hemel zal plaats hebben.

165. Die Uwe wet beminnen, hebben groten vrede des gemoeds, die van meer waarde is dan al  het  goed  der  wereld,  en  zij  hebben  genen  aanstoot  1),  ten  minste  niet  zo  zullen  zij struikelen, dat zij niet weer zouden opstaan.

1) De Hebr. woorden hebben de LXX letterlijk vertaald ouk estin autoiv skandalon, "daar is hun gene ergernis." Door ergernis verstaande iets, dat hen kan kwetsen of beschadigen, of doen vallen op hunnen weg, volgens de drie betekenissen van het woord: een struikelblok, een strik en een voetangel. De mening dezer spreekwijze zal men het best begrijpen door ze te vergelijken met ene van dezelfde soort bijv. 1 Joh. 2: 10 "die zijnen broeder liefheeft, blijft in

‘t licht, kai skandalon en autw ouk estin, en gene ergernis is in hem; het licht, waarin hij blijft zal hem zo behulpzaam wezen overal op zijnen weg, dat hij vrij zal zijn van gevaren, die gelijk staan met strikken, voetangels en struikelblokken, waaraan zij, die in het donker reizen, onderhevig zijn. Bij Johannes zijn de ergernissen de middelen om de ziel te verlokken tot zondigen; "in hem is gene ergernis" betekent: hij is vrij van die verzoekingen, welke anderen zo dikwijls overwinnen. Zo betekent dit hier, dat ze vrij zijn van verzoekingen en strikken, dat is van de zonden, waartoe de verzoeking de mensen brengt, en deze is de veiligheid, die de liefde tot Gods wet een ieder, die ze bezit, verschaft, terwijl niets anders dit kan doen..

166. O HEERE! ik hoop op Uw heil, gelijk de aartsvader Jacob (Genesis 45: 18), en doe Uwe geboden, opdat ik Uw heil mede deelachtig worde.

De gelovige hoopt op de vrije genade des Evangelies en gehoorzaamt nauwlettend de bevelen der wet. God heeft deze twee te zamen verbonden, dat niemand ze afzonderlijk stelle. Een goede hoop op "heil" zal het  hart dringen en bekrachtigen om de geboden te doen. Hoe levendiger de hoop is, des te meer zal de gehoorzaamheid levendig zijn..

Deze uitspraak, welke in den mond van allen besloten ligt, spreekt de Profeet niet zonder reden meermalen uit, omdat als het ware niets gemakkelijker is, dan God den lof en het ambt toe te kennen van te bewaren, daar Hij bijna geen voorbeeld van een vaste hope in de wereld ontmoet,  waar hij met beproevingen langdurig heeft te worstelen. Verder uit de orde der woorden maken wij op, dat  wie zich houdt  onder de vreze en den ijver van Gods Wet, noodzakelijk  allereerst  het  heil in God  zoekt.  Want  wanneer  het  geloof  op  het  goede is prijsgegeven of het geduld is uitgestorven en wij her- en derwaarts worden geslingerd, zetten wij de godsvrucht uit de gedachte. Alzo is het een voorname deugd der gelovigen het kruis en den  dood  te  verdragen,  wanneer  zij  zich  gewillig  Gode  onderwerpen,  dewijl,  indien  de hypocrieten met geen tegenspoed hebben te werken, wij zien, dat ook zij recht gestemd zich gevoelen, om God te dienen..

167. Mijne ziel onderhoudt Uwe getuigenissen, en ik heb ze zeer lief.

Den kinderen der wereld is Gods woord hard, gestreng en zwaar, maar ons is het de hoogste lust; dit alleen is onze vrees, dat wij door onze ontrouw en traagheid onder de aanvechtingen van den vijand zullen bezwijken..

Tegenover de slaafse vrees der ongelovigen voor de Wet Gods en Zijne getuigenissen, stelt hier de dichter de kinderlijke vreze en liefde. Niet uit vrees voor straf of uit zucht naar loon, niet derhalve uit zelfzucht, maar uit  waarachtige, door God zelf gewerkte liefde is het de begeerte zijner ziele, om de geboden Gods te volbrengen.

168. Ik onderhoud Uwe bevelen en Uwe getuigenissen, want al mijne wegen zijn voor U 1), en het zou U dus niet verborgen blijven, wanneer ik in enig opzicht goddeloos tegen U ware geweest (Psalm 18: 29).

1) Dit kan zijn ene reden, waarom hij Gods geboden onderhield, omdat Gods oog op al Zijne wegen was. Dit drong hem, om zich in al zijne wegen Gode welbehaaglijk te gedragen, of als een bewijd, dat hij Gods getuigenissen onderhield; want de ganse eis van Gods woord komt uit  op  Genesis  17:  1:  Ik  ben  de  Algenoegzame;  wandel  voor  Mijn  aangezicht  en  wees oprecht" (d’Outrein), of, daar deze betuiging zijner godsvrucht, en alle, die hij gedaan had, door zijne vijanden gelasterd werden als voortkomende uit huichelarij, zo beroept hij zich op God, die zijn hart en al zijne wegen kende, of niet alles bij hem waarachtig en oprecht was..

Calvijn zegt: "Hier wijst de Profeet aan, dat hij zich moeite geeft, om niet slechts vrij te zijn van alle schuld en overtreding bij de mensen, maar ook om zijn hart Gode aan te bieden, onbevlekt  en  zuiver."  Het  is  dus  hetzelfde,  wat  de  heilige  Apostel  Paulus  zegt,  als  hij verklaart, dat het immer zijn geheiligd streven was, om een onbevlekte consciëntie te hebben bij God en de mensen. Hij beroept zich hier op Gods alwetendheid.

169.

Thau.

Vs.  169-176.  Het  slot  van  enen  zo  langen  Psalm  kan  niet  anders  zijn  dan  ene  korte Summarische verhaling van het geheel. Nogmaals leg  ik  mijne gezindheid en mijn streven voor Uw aangezicht. O God! ik bid U om onderwijzing in Uw woord en om redding van de vijanden, en beloof U een getrouw vasthouden aan Uw woord en een bestendig leven voor Uwen Naam. Maar daartoe moet Gij mij sterken en Uw schaap zoeken en behouden.

169. O HEERE! laat mijn geschrei om bevestiging in gehoorzaamheid aan Uw woord voor Uw  aanschijn  genaken,  laat  het  tot  Uwen  genadetroon  opklimmen  en  door  U  worden verhoord, maak mij verstandig naar Uw woord.

Hij was niet zonder geestelijk verstand, maar hij verlangde meer te weten van zichzelven, meer van zijne noden en zijne zwakheid. meer te weten van God en Christus, en van Christus, Zijn persoon, werk en genade, meer te weten van de onderwijzingen des Woords, en de plichten van den godsdienst..

170.  Laat  mijn  smeken,  mijn  innig  en  ernstig  gebed  om  bevrijding  van  lichamelijke  en geestelijke vijanden voor Uw aanschijn komen 1); red mij naar Uwe toezegging.

1)  Zijne  bede,  dat  deze  smeking  voor  God  mocht  komen,  heeft  een  diepen  zin  van onwaardigheid en van heilige vrees, dat  zijn gebed ongeschikt  zou zijn, om voor God te komen. Geen van onze gebeden zou dan ook tot God kunnen komen, indien Jezus Christus niet onze voorspraak ware..

Deze uitdrukking is ene zinspeling op de smeken verzoekschriften, die verlegene onderdanen opstellen om over te leveren aan een mededogend koning..

De beden behoren bij elkaar, omdat  de dichter een vervolgde om des geloofs wille is, en evenzeer  bevestiging  in  het  geloof  als  bevrijding  van  den  innerlijken  dwang,  die  hem aangedaan wordt, nodig heeft..

171. Mijne lippen zullen Uwen lof overvloedig uitstorten, moeten dauwen van lofprijzing, als Gij mij Uwe inzettingen zult geleerd hebben, gelijk ik U meermalen geleerd heb (vs. 135).

Als de Heere Jezus ons het levend water gegeven heeft, zo wordt er in ons ene fontein van levend water, springende tot in het eeuwige leven.

Jezus’ discipelen kunnen niet zwijgen van ‘t geen hun handen getast hebben van het woord des levens..

172. Mijne tong zal spraak houden van Uwe rede (Spreuken 6: 22) 1), want al Uwe geboden zijn rechtvaardigheid.

Of, indien mijn mond zich opendoet, zo zal dat zijn, om Uwe rede te vermelden. De Psalmist zegt hier dus, dat hij uit ware dankbaarheid den lof des Heeren zal verkondigen. Maar dewijl hij weet, dat hij van zich zelven dit voornemen niet kan ten uitvoer brengen, smeekt hij in het volgende vers, om de hulpe van de macht Gods. Ook hij weet het, dat wat bij den mens onmogelijk is, mogelijk is bij God.

173. Laat Uwe hand 1), mij te hulp komen, want ik heb Uwe bevelen verkoren.

1) Hij bevindt zijne eigene hand niet voldoende en geen schepsel kan hem ene helpende hand tot enige zaak verlenen; daarom ziet hij op tot God in hope, dat de hand, die hem gemaakt heeft, hem zou helpen. Al onze hulpe moet van Gods hand verwacht worden, van Zijne macht en van Zijne goedheid..

174. O HEERE! ik verlang naar Uw heil 1), en Uwe wet, die zulke heerlijke beloften bevat, is al mijne vermaking.

1) Ik verlang naar verlossing uit mijne tegenwoordige ellenden en verlegenheden, om U met meer  vrijheid  te  kunnen  dienen  en  Uwen  naam  openlijker  en  plechtiger  te  kunnen verheerlijken, of, naar ene volkemene bevrijding, niet alleen van uitwendige verdrukkingen, maar ook van al mijne zonden, van dofheid en dodigheid in Uwen dienst, dan alle neigingen en verlokkingen tot afval en goddeloosheid en van mijne andere verdorvenheden, waartegen de  dichter  op  verscheidene  plaatsen  van  dezen  Psalm  bidt,  en  dat  Gij mij eindelijk  wilt schenken de kroon der heerlijkheid in Uw koninkrijk..

175. Laat mijne ziel leven, en zij zal U loven 1), en laat Uwe rechten mij helpen.

1) De dichter vraagt hier om nieuw leven, zucht naar verlossing uit deze boze wereld, waar het  leven  zijner  ziele  gevaar  loopt.  Hij  vraagt  nieuw  leven,  om  God,  zijn  God,  te verheerlijken. Hij weet  het, dat  hij niet  alleen op  tijdelijk, maar ook op geestelijk gebied

geheel en al afhangt van zijn God, en dat alleen, waar Hij leven schenkt aan de ziele, er ook verheuging des harten en des aangezichts is.

176. Ik heb gedwaald als een verloren schaap, 1) dat overal vervolgd, geen rust, en geen veilige wijkplaats kon verkrijgen; zoek Uwen knecht, want Uwe geboden heb ik niet vergeten 2).

1) Hij belijdt hier niet, dat hij zwaar gezondigd heeft, zoals sommigen vastelijk menen, alsof hij in de strikken van Satan was gebonden geweest, dewijl dit strijdt met het tweede lid, waar hij zegt, dat hij van de Wet Gods niets heeft vergeten. En bespottelijk is de oplossing, dat hij een dwalend schaap was geweest, vóór den tijd zij er roeping en daarna aan ware godsvrucht was overgegeven, of van het dwalen was teruggehouden door enige vrome aandoeningen, om niet geheel de vreze Gods af te schudden dewijl het zeker is, dat in beide delen van het vers dezelfde tijd gebruikt wordt. Daarom is het beter het alzo op te vatten, dat de Profeet bij wijze van  tegenstelling  spreekt.  Ofschoon  hij  gedwaald  had  als  een  verloren  schaap,  dat  hij nochthans niet er toe was gebracht om de Wet te vergeten. gedwaald te hebben zegt hij, naar mijn oordeel, in den zin, dat  hij door  het  geweld en de macht  der vijanden besprongen, bevende her- en derwaarts zich had begeven, om een schuilhoek machtig te worden. Dat hij echter, wanneer hij vluchtte en nagejaagd werd, nooit echter van de Wet Gods was geweken Dat, waar de wolven hem overal najagen, hij van God smeekt gered te worden, om hem een veilige  en  stille  rustplaats  te  schenken,  opdat  aan  het  zwerven  eindelijk  een  einde  moge komen..

Zoals  Calvijn  zeer  juist  opmerkt,  bidt  de  dichter  hier  dat  God  hem  moge  zoeken,  hem beveiligen, hem uitkomst geven, hem stellen in een hoog vertrek. Door onze Psalmberijmers is  het  denkbeeld  in  den  tekst  gebracht,  dat  de  dichter  hier  spreekt  van  een  dwalen  op geestelijk gebied, maar dit staat hier niet. Integendeel, hij mag het belijdend uitspreken voor zijn God, dat hij Gods geboden niet heeft vergeten.

Onze  Kanttekenaars  zeggen  dan  ook:  "Alsof  hij  zei:  "ik  heb  een  tijdlang  niet  geweten, waarheen  ik  mij  keren  of  wenden  zou,  te  weten,  toen  mij  mijne  vijanden  zo  zwaarlijk vervolgden." Van "wettenschenden" is hier in het geheel geen sprake.

2) Uit uwe verhouding tot Gods woord kunt gij verklaring verkrijgen omtrent de stemming van uw hart, de richting van uwen geest en den aard van uwen wandel..

Een Christen is in het worden, niet in het geworden zijn, het leven is niet ene vroomheid, maar een vroom worden, niet ene gezondheid, maar een gezond worden, niet ene rust, maar ene  beoefening;  wij  zijn  het  nog  niet,  maar  wij  worden  het;  het  is  nog  niet  gedaan  en geschied, maar het is in gang; het is niet het einde, maar de weg..

Zoek mij, dat is: vind mij, want God zoekt nooit te vergeefs. Bekeer mij en ik zal bekeerd zijn..

Mijne is het dwalen en het verloren zijn, Uwe is het zoeken en het vinden en het behouden..

Er is geen gedeelte der Heilige Schriften, waar de natuur en de openbaringen van ware en oprechte godsvrucht zo menigvuldig en ernstig aangedrongen en voorgesteld worden als in dezen Psalm. De Psalmist ontvouwt zijn doel in de eerste verzen van den Psalm, houdt dit steeds  in  het  oog  en  vervolgt  het  tot  het  einde.  Het  uitstekende  van  heiligmaking  is voorgesteld als het onmiddellijke voorwerp van geesteljken smaak en liefde. Gods wet, die grote uitdrukking en het uitvloeisel van de heiligheid van Gods natuur, en het voorschrift van heiligheid voor het schepsel is overal voorgesteld als het grote voorwerp van de liefde, de blijdschap en het vreugdebedrijf van hem, die Gods bevelen prijst boven goud, ja boven het fijnste goud en voor wien zij zoeter zij dan honing en dan honingzeem.

Laat deze Psalm een toetsteen zijn, om onze harten en ons leven te beproeven. Laat ons gedurig onderzoeken: worden  deze liefelijke toestanden en heilige oefeningen van geloof, liefde,  hoop,  ootmoed,  geduld  en  ijver  in  onze  zielen  gevonden?  Maken  onze  harten, gereinigd  door  het  bloed  van  Christus,  deze  overdenkingen,  gebeden,  voornemens  en belijdenissen tot hun eigene? Is, de woord de enige standaard van ons geloof, en de wet van onzen wandel? Is het ‘t kanaal, dat volheid van genade en vertroostingen in Christus tot onze harten  voert?  Is  het  de  onderwijzer,  de  raadgever,  de  levenwekker,  de  medicijn,  de wapenrusting, de schat, de rijkdom, de troost, de wachter, de vreugde, het alles van onze zielen? Ontvangen wij het als woorden van God tot ons? Gebruiken wij het als pleitgronden bij God voor hetgeen wij nodig hebben? Gelukkig zijn zij, die in zulke liefelijke beoefeningen leven!

PSALM 120.

GEBED TEGEN VALSE LEER, LASTERAARS EN TIRANNEN.

1. Een lied Hammaälôth 1).

1) Wij hebben hier voor ons het eerste der 15 liederen (Psalm 120-134 vlg. 1 Kronieken 25: 31  ),  die  niet  alleen  ten  opschrift  hebben  een  lied  (Schir),  maar  daarbij  gevoegd  "de opstijging"  (hammaälôth)).  Deze  uitdrukking  bevat  veel  raadselachtigs  en  is  daarom  op verschillende wijzen verklaard. De Joodse uitleggers menen, dat die naam daarop ziet, dat deze 15 Psalmen op den avond van den eersten feestdag van ‘t Loofhuttenfeest (Leviticus 23: 43 ) zullen gezongen zijn op de 15 treden van den halvemaan vormigen trap van den tempel, die uit den voorhof der vrouwen naar dien der mannen voerde (Matth. 4: 7 ), terwijl boven in het  portaal twee priesters met  trompetten stonden en op  een geschikt  ogenblik  met  hun geklank invielen. Alsdan zou men eigenlijk moeten overzetten "trappsalmen." Luther brengt de  uitdrukking   in  overeenstemming  met   de  inrichting  der  Christelijke  kerken  in  de middeleeuwen, volgens welke de priesters, die verplicht waren tot het zingen der Horae, op enige koorstoelen in de ruimte van het altaar, het zogenaamde hoge koor (1 Koningen 6: 16), hun plaats hadden,  en  de  zangers uit  de leken, die de kerkelijke muziekstukken moesten uitvoeren daarentegen op het orgelkoor tegenover het altaar geplaatst waren. Hij noemt deze Psalmen "liederen in hoger koor." Hierbij heeft hij niet gedacht aan ene stemverheffing (2 Kronieken 20: 19), en de liederen als zeer verhevene willen aanwijzen. Dat zijn ze geenszins, integendeel ontbreekt daaraan het vuur der geestdrift en de korte zaakrijke rede, waardoor zo

vele vroegere Psalmen zich onderscheiden; integendeel is hun een stille, zachte ernst, een heilige weemoed eigen, ook al gevoelt men nevens den ernst en den weemoed iets lieflijks en teders. Luther zelf heeft aan zijne vertaling de volgende verklaring gegeven: "Ik houd het daarvoor, dat deze Psalmen zo genoemd zijn, omdat zij op ene hogere plaats, in een hoger koor door de Levieten of priesters gezongen zijn." Intussen heeft deze gehele verklaring iets zo  uitwendigs,  en komt  die zo  weinig  met  de betekenis van het  woord overeen,  dat  zij moeilijk de ware kan zijn; bovendien is het minstens twijfelachtig, of de tweede tempel reeds die inrichting met 15 trappen had voordat Herodes dien had laten ombouwen. Integendeel hebben de trappen wel hun ontstaan aan onze Psalmen te danken. Veel beter is ene andere verklaring,  die  den  naam  in  den  zin  van  pelgrimsliederen  opneemt,  zodat  het  opschrift betekent: liederen, die bij het trekken naar Jeruzalem moesten gezongen worden. Hierbij is echter de mening te verwerpen, die aanneemt, dat de liederen gemaakt waren om te zingen bij het terugkeren uit de Babylonische ballingschap, dat in Ezra 7: 9 als een optrekken wordt voorgesteld; zij zijn bestemd geweest, niet om voor eenmaal, maar om op verschillende tijden en op onderscheidene tochten gebruikt te worden. Ook David en Salomo hebben enige van deze 15 liederen vervaardigd, voor wier profetische blik de Babylonische ballingschap nog verborgen was. Zonder twijfel is de mening juist, welke deze voor liederen der optochten houdt," d.i. liederen, die door de reizigers, welke telken jare tot de hoge feesten te Jeruzalem heengingen, moesten worden gezongen. Uit Jes. 30: 29 blijkt, dat de pelgrims onder muziek en zang naar de plaats van het heiligdom heentrokken. Nog tegenwoordig ontmoet men in Palestina meermalen gezelschappen van reizigers, die onder weg hun liederen zingen (vgl. Genesis 31: 27). Wij hebben bij Ezra 4: 24 aangetoond, hoe David er toe kwam, om met het dichten van dergelijke liederen een begin te maken. Men heeft beproefd de 15 nummers van dit  reispsalmboek  volgens  stations  te  rangschikken.  Psalm  120  bij  het  opgaan  uit  den vreemde; 121 bij het eerste zien der vaderlandse bergen; 122 bij het intrekken in het heilige land; 123-131 herinneringen en gewaarwordingen, welke op den val en het herstel van het uitverkoren volk doelen; 132 bij het eerste zien der heilige stad; 133 bij het intrekken van haar; 134 bij het ingaan in den tempel. Dit is kunstig bedacht; toch ligt aan de gedachte iets waars ten grondslag, waarvan wij ons bij de verklaring zelf zullen overtuigen.

Nog is er ene andere verklaring van de uitdrukking, waarover wij spreken, die evenveel recht heeft als de laatstgenoemde en die wij daarom daarmee verbinden; men verklaart de "liederen der  opstijgingen  van  den  eigenaardigen  versbouw  in  deze  15  Psalmen,  daar  steeds  het volgende vers of de volgende afdeling een hoofdwoord of ene hoofdgedachte uit het vorige vers of de vorige afdeling opneemt, en zo de rede, als op een ladder met verschillende sporten tot de hoogte opstijgt, waarnaar zij streeft. Het sterkst zien wij deze trappen-rythmus, die wij ook elders in de Hebreeuwse poëzie aantreffen (vgl. Richt 5: 3,5,6 en Jes. 17: 12 vv. 26: 5, vv.) in Psalm 121. Deze wordt ook in de andere Psalmen, die tot deze liederen behoren, gevonden..

Niet  zonder  reden,  zegt  Delitzsch,  laat  de  verzamelaar  op  Psalm  119  juist  dit  lied  der opgangen volgen: het sluit zich nauw aan het laatste vers van dien Psalm aan. De vervaardiger van Psalm 119, rondom door afval en vervolging omgeven, vergelijkt zich bij een verloren schaap, dat de Herder moet opzoeken en naar huis halen, zo het niet zal omkomen. Ook de vervaardiger van Psalm 120 is als een schaap midden onder wolven (Matth. 10: 16. Luk. 10:

3). Hij bidt klagende om redding uit zijne vijandige, twistzieke omgeving. Klaar en duidelijk komt daar de zinspeling voor op de vijandige lasteringen, met welke de Samaritanen de uit de ballingschap   teruggekeerde   Joden   vervolgden,   toen   deze   hun   deelneming   aan   den tempelbouw   hadden   geweigerd   (Ezra   4:   24   );   door   openbare   leugenen   en   valse beschuldigingen wisten zij het zo ver te brengen, dat het bouwen van den tempel verboden werd, en nu klaagt hier de juist uit den nood der ballingschap geredde gemeente, door den mond van enen met den Geest vervulden zanger uit haar midden (wellicht een van de in Ezra 2: 41 vermelde kinderen van Asaf) over de op nieuw haar veroorzaakte ellende. Het lied was echter ook in lateren tijd voor degenen, die ter feestviering optrokken, geschikt, wanneer zij op hun reis naar Jeruzalem, uit Galilea langs Samaria moesten omreizen, om den haat der Samaritanen te ontgaan (Luk. 9: 51 vv.). In sommige Duitse Bijbels vindt men het opschrift: "Stille tranen in Kedar," en zo bespeurt men ook werkelijk, merkt Rieger aan, in dezen Psalm een naar God gekeerd hart, dat zich onder den druk in het jammerdal opheft, en in ‘t bijzonder de verzoeking, om door boze tongen te worden aangegrepen, overwint.

I. Vs. 1 en 2. Gedachtig aan de reeds opgedane ervaring, dat het bidden helpt, wendt zich, in hare tegenwoordige,  weer  zo  treurige toestanden,  toen leugenaars en lasteraars haar  van rondom omringden, de gemeente tot den Heere met de bede om redding ook uit dezen nood.

Ik heb tot den HEERE geroepen in mijne benauwdheid, zo dikwijls ik daarin was, en Hij heeft mij verhoord, 1) dat heeft de bevrijding van de ellende der ballingschap in Babel mij genoegzaam bewezen.

1) Of, ik roep tot den Heere in mijne benauwdheid, zo verhoort Hij mij. Dit wil dan niet zeggen, dat hij nu alleen roept, maar dat hij deze ervaring heeft, dat telkens, wanneer hij tot den Heere riep uit de benauwdheid, de Heere hem verhoorde, en daarom te midden van zijn druk en lijden vertroostte. Ook nu verkeert bij weer in grote ellende. Valse lippen zijn tegen hem opgestaan, valse aanklachten zijn tegen hem ingediend. En daarom zal hij ook nu zijn toevlucht  nemen  tot  zijn  Verbonds-God,  om  van  Hem  alleen  afwending  van  druk  te verwachten.

2.  a)  o  HEERE!  zo  spreek  ik  dan,  vol van vertrouwen,  dat  ik  op  het  gebed  in mijnen tegenspoed verhoring zal vinden, red mijne ziel van de valse lippen, die het op vernietiging van ons volksbestaan toeleggen, terwijl zij den tempelbouw zoeken te verhinderen, van de bedrieglijke tong, die mij met dat doel bij de koningen van Perzië in verdenking zoekt te brengen (Ezra 4: 4 vv.).

a) 1 Samuel 24: 10; 26: 19.

Het is een van de voornaamste kentekenen van het volk Gods, dat het aan zijnen God, gelijk een kind aan de moeder gewend is, dat het in alle omstandigheden deze rechte deur zoekt en vindt en dat het dit ook tot roem van God gaarne belijdt. Duizendmaal spreekt Israël deze ervaring  tot  eigen  troost  en  versterking  uit,  en  alzo  is  ook  hier  aan  de  spits  van  deze volksliederen, die ieder kende en in ‘t harte droeg, ene hoog omhoog gestoken banier, onder welker beschermend teken het vast in ‘t geloof daarheen wandelt. Het wil daarmee zeggen,

wat zijn zalige praxis is, hoe God Zijn volk kent, en hoe het volk zijnen God kent en weet (Jer. 9: 24): "Wij roepen, Hij antwoordt." Zolang een hart hoopt en gelooft en bestendig in het gebed blijft, zolang is het onoverwonnen..

De gemeente des Heeren heeft  behalve van openbare en besliste vijanden ook  van valse broeders te lijden, die wanneer aan hunnen eis om volkomene erkenning niet kan worden voldaan, verbitterd worden en zich op elke wijze, in ‘t bijzonder door de wapenen van leugen en laster zoeken te wreken. Dat leerde Israël na het terugkeren uit de ballingschap in ene smartelijke ervaring  aan  de  Samaritanen. Deze, die in hun hart  nog voortdurend, evenals vroeger, heidenen waren, meenden dat hun halve belijdenis van Israëls God, die niet uit een dieperen wortel des geloofs voortkwam, van God, die zich nooit als hun God geopenbaard had en dien zij op eigen hand dienden, hun aanspraak gaf, om met gelijke rechten als Israël ene afdeling van het rijk van God te zijn, en als hun dit ontzegd werd, werden zij Israëls meest verbitterde vijanden..

Wonden. door ene vijandige en scherpe tong arglistig veroorzaakt, branden meer dan vuur, maar God heeft daarvoor balsem..

3.

II. Vs. 3 en 4. De valse tong, het hoofdwoord in de vorige gedachte wordt wederopgevat: nu wil de gemeente uitspreken, hoezeer zij heeft te lijden onder hetgeen haar wordt aangedaan. Zij doet dat in den vorm ener vraag, op welke zij aanstonds het antwoord bij de hand heeft.

3. Wat zal U, zo zou misschien iemand, die zelf nog gene ondervinding heeft opgedaan van zulk ene treurige zaak, als mij thans nederdrukt, ten opzichte van de zo even uitgesprokene klacht mij toevoegen-wat zal U de bedrieglijke tong geven, wanneer gij slechts een grond geweten hebt; of wat zal zij U toevoegen, daar toch hare lasterende rede geen geloof zal vinden bij weldenkenden?

4. Dit is echter gemakkelijk te zeggen, zo lang men zelf nog niets van de valse tong te lijden had,  wanneer  men  het  echter  ondervindt  zal  men  wel  integendeel  zeggen:  de  lasterende woorden zijn a) scherpe pijlen eens machtigen vijands, pijlen die juist treffen en ter dood toe wonden (Nehemia 9: 3. Psalm 52: 4; 64: 4), mitsgaders gloeiende jeneverkolen 1) (Num 33: 18 ), die weken lang voortglimmen en van welke de meest verterende gloed uitgaat (Jak. 3: 5 v.)

a) Psalm 11: 2; 59: 8.

1)  Volgens  de  mening  der  Arabieren  geeft  de  Genisten,  brem-  of jeneverstruik  de  beste houtskolen; deze  kolen moeten volgens het  bericht  van Hiëronymus zeer  lang  aanblijven, zelfs een jaar lang onder de as voortglimmen. Het is veel gemakkelijker, zegt Fris in zijne uitlegging der Psalmen, ene grote wonde te helen, dan ene lastering goed te maken, die de leugenachtige tong heeft uitgesproken..

5.

III. Vs. 5-7. Met de diepe zucht: "O wee mij!" terugwijzende op de beelden, die zij te voren bezigde, om haar lijden uit te drukken, gaat de klagende gemeente aanstonds over tot ene verdere  zinnebeeldige  voorstelling  daarvan,  en  heeft  het  met  haar  "wonen"  en  met  haar verlangen naar "vrede" te doen. Zij komt niet ver boven de weeklacht, maar sluit met den schrillen wanklank: "Vrede van de ene en strijd van de andere zijde; " naar "boven dezen dissonant zweeft het hulpgeschrei, waarmee het  lied begon, en dat de opheffing van dien toestand afsmeekte."

5. O wee mij, dat ik een vreemdeling  ben in Mesech, dat ik onder mensen van zo ruwe gemoederen als de Moschers, die tussen de Zwarte en Kaspische zee wonen (Genesis 10: 2), moet vertoeven: dat ik, alhoewel ik mij hier in mijn vaderland bevind, waarin ik toch een rustig en stil leven mag verwachten, toch als in de tenten Kedars wone, alsof ik mij bevond onder de strijdzuchtige en twistzieke Kedarenen (Genesis 25: 13; 16: 12)!

Volgens onze wijze van spreken zouden wij zeggen: onder Turken en Hottentotten. "De ware kerk heeft ten allen tijde onder de wreedste vijanden en onder den druk moeten leven. (2 Tim. 3: 12)"

Het is uw plicht om als een Christen te midden ener goddeloze wereld te leven, en het zal u weinig baten uit te roepen: O wee mij! Jezus bad niet, dat Hij uit de wereld zou worden weggenomen, en gij behoeft niet te begeren datgene, waarom Hij niet gebeden heeft. Het is verreweg beter de moeilijkheden in de kracht des Heeren tegen te gaan en Hem daarin te verheerlijken. De vijand is immer op de wacht om enige tegenstrijdigheid in uw gedrag te ontdekken; wees daarom zeer heilig. Bedenk dat aller oog op u gevestigd is, en dat van u meer dan van andere mensen verwacht wordt. Tracht gene aanleiding tot blaam te geven. Laat uwe goedheid de enige fout zijn, die zij in u kunnen ontdekken. Dwing hen van u te zeggen, gelijk zij van Daniël zeiden: Wij zullen tegen dezen Daniël geen gelegenheid vinden, tenzij wij tegen hem iets vinden in de wet zijns Gods. Tracht zowel nuttig als u zelven gelijk te zijn. Misschien denkt gij: indien ik in een meer gunstigen toestand verkeerde, zou ik de zaak des Heeren kunnen dienen,  maar  ik  kan niets goeds doen,  waar  ik  mij nu  bevind; doch hoe goddelozer de mensen zijn, in wier midden gij leeft, des te meer behoefte hebben zij aan uwe pogingen om hen te behouden; indien zij gebogen zijn, des te meer behoeven zij door u te worden recht gemaakt; en indien zij afkerig zijn, des te meer moet gij hun trotse harten tot de waarheid keren. Waar is de geneesmeester anders nodig dan daar, waar vele kranken zijn? Waar elders is voor den krijgsman roem te behalen dan in het heetste van den strijd? En wanneer gij afgemat zijt door den strijd en de zonde, die u aan alle zijden ontmoeten, bedenk dan dat  alle gelovigen door  dezelfde beproeving  zijn gegaan.  Zij werden niet  op  donzen bedden ten hemel gedragen,  en gij moet  niet  verwachten gemakkelijker  dan zij te zullen reizen. Zij werden geroepen om hun leven tot  in den dood te wagen op de hoogten des slagvelds, en gij zult niet eerder gekroond worden, voordat gij verdrukking geleden hebt als een goed krijgsknecht van Jezus Christus. Zo dan, staat in het geloof, houdt u manlijk, zijt sterk..

Was Mesech een volksstam, die woonde in het tegenwoordige Iberië, en bekend was door zijn zucht naar oorlog, de Kedaren stamden af van Ismaël en waren een nomadenvolk, evenzeer strijdlustig als wreed. Nu wil natuurlijk de dichter niet zeggen, dat hij zich aldaar plaatselijk bevond,  maar  dat  de vijanden,  die hem lasterden en in wier  midden  hij  moest  verkeren, denzelfden aard hadden, als die strijdlustige volken.

6. Mijne ziel heeft lang gewoond bij degenen, die den vrede haten, zodat ik al dien strijd en twist moede ben.

7. Ik ben vreedzaam 1) woordelijk: ik ben vrede, maar als ik spreek, als ik slechts den mond open om iets te zeggen, al is het nog zo wel gemeend en dienende tot vrede en welzijn (Rom. 14: 19), zijn zij aan den oorlog, en zoeken in het onschuldigste woord aanleiding tot nieuwe aanvallen.

1)  Wanneer  hij zegt:  ik  ben  vreedzaam,  dan  is  dit  een  verkorte  spreekwijze,  maar  geen duistere, nl. dat geen belediging  door  hem is gedaan, waardoor gelegenheid tot haat was gegeven. Verder zegt hij, dat hij heeft getracht om hen, die beledigd waren tot zachtheid te stemmen  en  tot  eendracht  te  bewegen.  Want  spreken  heeft  hier  dezelfde  kracht,  als  de voorwaarden tot vrede aan te bieden, of over verzoening te handelen..

Het is onjuist vast te stellen, dat bij ontstane onenigheid aan beide zijden de schuld is..

Ook Paulus (Rom. 12: 18) vermaant met alle mensen vrede te houden, maar wel vooruit ziende dat dit niet alleen van ons zou afhangen, heeft hij er de beperking bijgevoegd: "zoveel mogelijk is, zoveel in u is..

Geloof en verdraag, bemin en waak; in weinige uren is het overwonnen (Genesis 25: 14).

Daar wij niet alleen op David zien, maar op Jezus, den Vredevorst, en Hem omringd zien door lippen der leugen en door bedrieglijke tongen- daar wij zien hoe lang de heilige Redder op deze goddeloze wereld vertoefde-daar wij Zijn leven gadeslaan en de grote reden van Zijne komst in de wereld, om vrede te maken en te geven door het bloed des kruises, en toch Hem ter dood toe gehaat en vervolgd zien, kunnen wij er ons niet over verwonderen indien de wereld  den gelovige haat.  Wij zullen niet  zoeken de vriendschap  met  hen,  die den strijd zouden ondernemen tegen den Zoon Gods, indien Hij op aarde ware en wij zullen niet klagen, wanneer wij voor een tijd moeten wonen te midden van strijdzuchtigen en goddelozen. Maar laat ons David volgen, als het voorbeeld van Christus; laat ons in onze droefheid schreeuwen tot den Heere, en Hij zal ons horen. Dat wij onze zielen in lijdzaamheid bezitten en najagen vrede  en  heiligheid,  strevende  om  het  kwade  te  overwinnen  door  het  goede,  en  in zachtmoedigheid degenen,  die  rondom zijn,  waarschuwende voor  het  gevaarlijke van hun toestand..

PSALM 121.

GOD, EEN BEWAARDER.

1. Een lied Hammaälôth (Psalm 120: 1 ).

Meenden wij, dat de vorige Psalm een van de 128 kinderen van Asaf tot vervaardiger had, van welke in Ezra 2: 41 wordt melding gemaakt onder de uit Babel teruggekeerden, zo ligt nu verder voor de hand, dat deze bezielde zanger met zijne gave van heilige dichtkunst zich niet gedurende de reis zal hebben stil gehouden. In het Apocrief 3de boek van Ezra wordt ons verteld, dat de terugkerenden door Perzische ruiterij begeleid werden (Ezra 1: 11), een dat gaf enen man Gods genoegzaam aanleiding, om de ogen van de meer of minder vleselijk gezinde menigte van deze menselijke bescherming af te leiden, en de gemeente als volk van God te laten uitspreken, wien zij voor haren Geleider en Beschermheer erkende (Jes. 49: 10). Zo menen wij in onzen Psalm voor ons te hebben het bedevaartslied van de ballingen, die in het jaar 536 naar de heilige stad terugkeerden. Eerst daardoor wordt het verstaanbaar, waarom in vs. 6 de hoede des Heeren juist genoemd wordt als bewaring voor den steek der zon en der maan. In latere tijden was de Psalm, gelijk het schijnt, het avondlied der heilige optochten van pelgrims, wanneer zij hun laatste nachtkwartier voor Jeruzalem (misschien Jericho, Luk. 18: 35 vv.) betrokken, en wisten dat de bergen, op welke de stad met den tempel lag, reeds zeer nabij waren. De Psalm kan het best worden verstaan, wanneer men hem beschouwt, op gelijke wijze als Psalm 108, als een beurtgezang van enkele stemmen en van het gehele koor; in het eerste  gedeelte is het  de gemeente, uit  welke ééne stem met  het  antwoord van het  koor gehoord wordt, in het tweede deel de priesterschap, die het volk zegent.

I. Vs. 1-4. De gemeente stelt het zich voor ogen wie haar Helper en Bewaarder is, en zij weet van Hem te verhalen, dat Hij een vertrouwbaar Helper is en een wakend Beschermer.

Eéne stem. Ik hef, hulp zoekende en ook vertrouwend hulp verwachtende, mijne ogen op naar de bergen 1), die rondom Jeruzalem zijn (Psalm 125: 2), en inzonderheid op de bergen, op welke de heilige stad is gebouwd (Psalm 87: 1), van waar mijne hulp komen zal 2).

1) Wij zijn gewoon met de bergen als zodanig het oog naar boven en het gevoel van nabijheid des hemels te verbinden, maar aan het volk van God is die vage algemeenheid van naar boven zien over ‘t algemeen vreemd. De bergen dienen Israël niet tot een middel en trap om tot God op te stijgen, maar één kring van bergen is het alleen, op welken zijn blik vol hope gevestigd is, en dat is die, op welken God, de Heere is nedergedaald, om aldaar de plaats Zijner woning en rust, het verblijf Zijner ere te hebben, omdat het de plaats Zijner openbaring is. Alle andere bergen, hoe groot en hoog zij ook mogen zijn, zinken als zonder betekenis weg voor deze uitverkorene bergen van Israël..

Dit is een echt pelgrimslied voor hen, die hun ogen opheffen, en hun schreden richten naar Zion. Zij spreken er hun vertrouwen in uit op den Heere, den Bewaarder Israëls, en wekken zichzelven en elkaar  tot  dit  vertrouwen op,  verzekerd  als  zij  zijn,  dat  de Heere hen zal bewaren, dat Zijn oog over hen open zal zijn, opdat hen geen kwaad treffe en zij welbewaard de Godsstad ingaan..

2) Beter: Van waar zal mijne hulp komen? Vs. 1 en 2 zijn dan ook ten nauwste met elkaar te verbinden. De dichter verwacht het niet van de bergen en heuvelen der aarde, maar van dien

God, die den hemel en de aarde gemaakt heeft en de bergen heeft vastgezet door Zijne kracht. Zijn oog  is dan ook  gericht  op  de bergen  rondom Jeruzalem en inzonderheid  op  Zion’s heuveltop, waarop de tempel, als woonstede Gods, is gebouwd. Calvijn zegt dan ook: "Beide verzen moeten verenigd worden gelezen. Wanneer ik mijne ogen ophef naar de bergen, zal ik eerst ondervinden, dat zij verkeerd en zonder gunstig gevolg dwalen, totdat zij op God alleen Zijn gevestigd. En tegelijk is dit op te merken, dat hij niet te vergeefs God met dezen bijnaam versiert,  omdat  God  is  de  Bouwmeester  van  hemel  en  aarde,  terwijl  stilzwijgend  de ondankbaarheid der mensen wordt gegispt, wanneer men in Zijn macht geen nut kan vinden.

Want indien we volkomen zouden erkennen, dat Hij de Schepper is, zouden wij er ook van overtuigd  zijn,  (terwijl  de  gehele  wereld  in  Zijne  hand  is  en  naar  Zijn  oordeel  wordt geregeerd), dat hij met een onmetelijke macht is begaafd." De dichter antwoordt dan ook in het tweede vers, dat Zijne hulp zal komen van den Heere God, den Almachtige, Schepper van hemel en aarde. Daarbij vindt hij rust. Daarin kan hij alleen rust vinden.

2. Koor der gemeente. Mijne hulp is van den HEERE, die hemel en aarde gemaakt heeft, en als zodanig een onuitputtelijken rijkdom van hulpmiddelen en zegeningen bezit (Psalm 115: 15); Hij toch heeft op die bergen Zijne woning gekozen (Psalm 68: 17), en van daar Zijne hulp en Zijnen zegen beloofd (Psalm 3: 5; 20: 3; 133: 3. Exodus 20: 24).

Vraag en antwoord zijn geheel in den geest der Oud-Testamentische gemeente. Zij heft hare ogen op naar de bergen der belofte, maar hare hulp komt van den Heere, die hemel en aarde gemaakt heeft; de bergen dienen alleen tot een bepaald onderpand van vertrouwen, zonder dat het daarom aan iets geschapens verbonden is.

3. Eéne stem. Hij zal, daar Hij Zich zelven u ten Helper gesteld heeft, uwen voet op den moeielijken en gevaarvollen weg, dien gij hebt te bewandelen, niet laten wankelen, zodat u enig ongeluk zou overkomen (Psalm 38: 17; 66: 9); uw Bewaarder, die beloofd heeft dit overal voor u te zullen zijn (Genesis 28: 15. Jes. 43: 1 vv.), zal niet sluimeren1), zal geen enkel ogenblik, bij dag noch bij nacht, u uit het oog verliezen, of ophouden nauwlettend over u te waken.

1) Ofschoon het gebeurt, dat de gelovigen dikwijls wankelen, ja vallen, dewijl God hen echter met Zijne kracht bestraalt, worden zij gezegd recht  te staan. Doch dewijl het moeilijk is, onder zo vele gevaren, die hun ieder ogenblik overvallen, om van zorge en vrees zich vrij te houden, getuigt tegelijk de Profeet, dat God altijd door de wacht houdt..

4. Koor der gemeente. Ziet, gelijk daaromtrent geen twijfel kan zijn, de Bewaarder Israëls zal niet sluimeren noch slapen, alsof de vermoeienis over Hem ene macht zou hebben als over ons mensen, en alsof er bij Hem enige verandering en afwisseling van licht en duisternis zijn zou (Jak. 1: 16); Zijne ogen zijn altijd over Israël open.

5.

II. Vs. 5-8. De priesters, die nu hun ambt bedienen om de gemeente te zegenen, nemen den eersten zin uit den hun geschonken zegen (Numeri 6: 23 vv.): "De Heere behoede u," en geven daaraan, nadat vooraf (vs. 5 vv.) ééne stem uit hen dit behoeden in zijne betekenis voor de tegenwoordige reis nader bepaald heeft, ene drievoudige wending (vs. 7a en 7b, vs. 8), om alzo het drievoudig "Heere" van den Aäronietischen zegen ook hier in toepassing te brengen.

5. Stem van éénen priester. De HEERE is uw Bewaarder, o Israël, Zijn volk; de HEERE is uwe  schaduw  aan  uwe  rechterhand,  die  den  pelgrimsstaf  vasthoudt,  om  u  onder  Zijne bescherming te hebben, u te bewaren voor de hitte der zon (vs. 6).

Het is oneindige wijsheid, die bestuurt, en oneindige macht die uitwerkt de veiligheid van hen, die zich onder Gods bescherming hebben gesteld. Hij, die de Bewaker is van Zijne kerk in  ‘t  algemeen,  verbindt  Zich  om  ieder  gelovige  in  ‘t  bijzonder  met  dezelfde  wijsheid, dezelfde macht en dezelfde beloften te bewaren. Hij, die Israël bewaarde, is uw Bewaarder. De Herder van de kudde is de Herder van elk schaap en zal er voor zorg dragen, dat niet één zelfs niet een van de kleinsten, verloren ga. Hij is nooit moede. Niet alleen slaapt Hij niet, maar zelfs sluimert Hij niet..

In de rechterhand had men het zwaard ter verdediging, of den staf der sterkte. Hierop vallen de vijanden,  de tegenstanders aan.  Maar  de Heere zou aan de rechterhand staan,  om te beschermen en om te sterken, opdat de reis veilig zou worden volbracht.

6.  De  zon  zal  u  des  daags  niet  steken  (2  Koningen  4:  19  ),  wanneer  gij  onder  zijn verzengenden gloed moet reizen, noch de maan des nachts 1), wanneer gij u op uw leger onder den vrijen hemel bevind, u enige schade aanbrengen.

1) Met deze woorden vermeldt hij de vrucht van Gods tegenwoordigheid en verzekert, dat de gelovigen  veilig  zijn  voor  alle  tegenspoeden,  dewijl  wij  door  de  hand  Gods  worden beschermd. De zin is, dat, ofschoon de gelovigen aan de ellende van het menselijk leven zo onderscheiden zijn blootgesteld, de schaduw Gods altijd aan hun zijde is, opdat zij er geen schade van gevoelen. Evenwel belooft  hij hier niet  zodanige bewijzen  van  gunste aan de kinderen Gods, dat zij vrij zullen blijven van alle moeilijkheden, maar slechts, dat door dezen troost hun smarten zullen verlicht worden, dat zij door de gunst Gods van alle verderfelijke schade bevrijd zouden zijn, zoals hij het in de volgende verzen duidelijk uitdrukt dat God zó van alle rampen hun Bewaarder zal wezen, dat Hij hun leven ongedeerd bewaart..

De  Heere  bedekt  niet  alleen  des  daags  de  vromen  met  Zijne  schaduw,  dat  hun  de  hete zonnestraal niet steke, zelfs des nachts wendt Hij het dikwijls te verblindend schijnsel der maan van hun oog af. Meer waarachtig en lieflijk kon Gods tederheid en zorgvuldigheid niet worden voorgesteld; de liefde van den hemelsen Vader schittert in deze enige vergelijking als in den zachtsten, verblijdendsten maneschijn..

Weet gij reeds iets bij eigene ervaring van de hitte der zon hij dag en van de maan bij nacht, in geestelijken zin opgevat? Hoe schoon de zon ook bij dag, hoe lieflijk de maan ‘s nachts voor uw aangezicht komt, zodat gij er een welgevallen in hebben moogt, toch brengt de zon

ene zo stekende hitte aan, en de maan, in ‘t Oosten ten minste, een zo verblindenden glans, dat men het aangezicht er voor moet beschermen. De hitte, door welke de ziel wordt geraakt, zijn de aanvechtingen en verzoekingen, die duivel, wereld en vlees veroorzaken; deze weten daarbij  ook  met  den  bedriegelijken  glans  der  zonde  uwe  ogen  te  verblinden,  zodat  gij blindelings  in  de  netten  gaat,  die  zij  u  stellen.  Waar  zult  gij  in  zulk  ene  verzoeking bescherming vinden, waar kracht, om ze te overwinnen? De Heere is uwe schaduw aan uwe rechterhand, zodat gij midden in den strijd verkwikking vindt, als de moede wandelaar in de schaduw van den boom; de verkwikking nu komt uit Zijn woord, dat als ene bron van levend water in uwe bezwijkende ziel stroomt en tevens als een scherp, tweesnijdend zwaard in uwe hand alle vijanden ter aarde stoot.

7. Koor van priesters. De HEERE zal u bewaren van alle kwaad, van welken aard het moge zijn en van waar het moge dreigen; uwe ziel zal Hij bewaren, uw leven in- en uitwendig.

8. De HEERE zal uwen uitgang uit het land der dienstbaarheid, uit Babel, dat nu achter u ligt, en uwen ingang in het voor u liggende heilige land bewaren; daarin behoede Hij begin en einde van al uwe ondernemingen (1 Koningen 3: 7 ), van nu aan, nu een nieuwe tijd van genade voor ons is aangebroken, tot in der eeuwigheid; want Zijne gemeente sterft niet, al wisselen ook nieuwe leden de vorigen af.

Ons leven is vol van uit- en ingaan, van het uitgaan uit den moederschoot en het intreden in de wereld tot het uitgaan uit het stervend lichaam en het ingaan in de eeuwigheid. Aan den morgen des levens gaat men uit, men leeft en werkt al zijnen tijd onder voortdurend uit- en ingaan in deze loopbaan vol afwisseling, het wordt avond, men keert weer naar huis-hoe zalig is dan voor den armen, kortzichtigen, feilbaren mens het: "van nu aan" der eeuwigdurende bescherming des Heeren..

Het uitgaan uit dit leven en het ingaan in de eeuwige tabernakelen, dat is het doel van het leven, de eerste van alle zorgen, de hoogste van alle verheugingen. -O Heere! wij zijn allen vreemdelingen. wij wensten ook ware bedevaartgangers te worden.

Hier betekent  uitgaan en ingaan (anders dan 1 Samuel 18: 13 en 16. Hand.  1: 21) in ‘t algemeen iets verrichten, van welken aard het ook zij; want alle bedrijven zijn begrepen onder deze twee soorten, van uitgaan tot de openbare en van inkomen tot bijzondere bezigheden, of van uitgaan tot het beginnen, en van ingaan tot voleinding des werks..

Zal zulk een Psalm ook ons reislied niet zijn?.

PSALM 122.

HEERLIJKHEID VAN DE STAD JERUZALEM.

1. Een lied Hammaälôth (Psalm 120: 1 ), van David, uit het laatste tiental jaren van zijne regering (2 Samuel 24: 25 ).

De drie Psalmen 120-122 geven niet alleen ene opklimming te zien, daarin dat zij na elkaar 7, 8 en 9 verzen bevatten, maar zij brengen ook de gemeente van heilige bedevaartgangers nader aan het doel hunner reis; terwijl zij in Psalm 120 tot aan de grenzen van Samaria kwam, in Psalm 121 haar laatste nachtverblijf in Jericho betrok, is zij in den voor ons liggenden Psalm reeds in de poorten van Jeruzalem aangekomen,  en  houdt  zij daar  stil,  om zich tot  den feestelijken optocht tot het heiligdom gereed te maken. David, die sedert  de belofte in 2 Samuel 7 en vervolgens sedert de gebeurtenis in 2 Samuel 24, het gewicht van het door hem tot hoofdstad verheven Jeruzalem voor het rijk Gods in Israël zeer goed erkende en zich in den geest in den tijd verplaatste, toen de wens zijns harten zou vervuld worden en nevens den zetel van het koningschap der belofte ook de plaats van het gemeenschappelijk heiligdom zich zou verheffen, wilde nu ook tijdig daarvoor zorgen, dat zijn volk die betekenis zou weten te waarderen. Hij wilde hart en gedachten steeds meer op Jeruzalem als het middenpunt zijner eenheid en het uitgangspunt van zijn zegen richten en legt hier zijn volk het eerste zijner bedevaartsliederen  (Ezra  4:  24  )  voor,  waarin  hij  zo  geheel  uit  de  ziel  der  heilige bedevaartgangers spreekt, en zich zo geheel met hun gezelschap verenigt, als zat hij niet als koning in het paleis op Zion, maar kwam hij als gewoon burger, uit de provincie, mede tot de heilige stad ter feestviering op en als leefde hij niet in zijnen tijd, een tijd van voorbereiding tot het toekomstige, maar onder enen van zijne navolgers, wien het gegeven was het rijk in vrede te regeren en op den gelegden grondslag verder te bouwen. Ook hier kan men ene afwisseling van stemmen naar de verschillende afdelingen opmerken.

I. Vs. 1 en 2. Ene afzonderlijke stem uit de feestkaravaan verheft zich en beschrijft de vreugde van elk lid in ‘t bijzonder, welke dit reeds te huis in zijne woonplaats ondervond, toen de wederkerige uitnodiging tot gemeenschappelijk opgaan naar Jeruzalem door het land ging; hij betuigt vervolgens, dat de bedevaartgangers thans het doel hunner reis bereikt hebben en op het punt staan om de heilige stad binnen te gaan.

Ik verblijde mij in degenen, die, als de heilige feesttijd aanbreekt, tot mij zeggen: Wij zullen met elkaar in gezelschap optrekken naar Jeruzalem, en in het huis des HEEREN gaan.

Liever: "ik verheugde mij in degenen, die tot mij zeiden, enz."

De dienaars des Heeren moeten elkaar vermanen, en moeten blijde zijn, als zij vermaand worden, om op de Goddelijke instellingen acht  te slaan. Wij moeten verlangen, dat  onze Christelijke vrienden, wanneer zij enig goed werk in handen hebben, ons roepen en ons daarin laten delen..

2. Onze voeten zijn nu, nadat de reis is afgelegd, staande in uwe poorten, o Jeruzalem! en wachten het ogenblik, om binnen te treden.

Vs. 1 bevat een terugblik op den aanvang der gehele bedevaart; vs. 2 stelt den feesttrein voor, gelijk deze reeds in de poorten van Jeruzalem is aangekomen, en als hij daar een ogenblik ophoudt, om den intocht te regelen.

Van de bedevaart naar het hemelse Jeruzalem: 1. welke vreugde zij opwekt (vs. 1-3); 2. welke uitzicht zij opent (vs. 4 en 5); 3. welke verplichtingen zij ons oplegt (vs 6-9).

In onzen Psalm spreekt de Psalmist uit ene opgewekte en geheiligde gezindheid der ziel. Hij toont zich te verblijden in de vreze des Heeren, en dus voor deze keus te hebben, en gevoelt zich in betrekking met het ware volk van God recht gelukkig. Zulk ene gezindheid is het echte beginsel, dat uit God is, dat aan den Heere verbindt en ons geheel overeenkomstig den wil des Heeren  denken  en  handelen  doet.  Met  zulk  een  bestaan  vervuld  deelt  men  in  de  ware verlichting  des  H.  Geestes,  en  weet  nu  ook  het  vaderland  en  al  zijne  voorrechten  en zegeningen recht te onderscheiden en te waarderen, zo als de dichter deed (vs. 3-5), ten einde geen schijn voor wezen aan te zien en bovenal den godsdienst en godsdienstige zegeningen op den hoogsten prijs te stellen, dit is het wat ene ware vaderlandsliefde heten mag. En dit mag het vooral, wanneer daarbij ten anderen komt onderlinge aaneensluiting door denzelfden band des geloofs. Dit toch drukt David in het 1ste, 8ste en 9de vers duidelijk uit. Onder Israël was ene geloofsbelijdenis, die geheel uit God was, welke onderling moest beleden worden, die  gene  eigendunkelijkheid  noch  valsen  godsdienst  duldde  en  die  altoos  zuiver  moest bewaard blijven. Naarmate de Israëliet daarvan meer kende, dit meer in het rechte door God zelven gestelde licht beschouwde, en deze beschouwing met den godsdienst des harten bij hem gepaard ging,  of bij ons gepaard gaat,  naar  die mate zal vaderlandsliefde  van enen hogeren aard en van een geestelijker gehalte zijn, naar die mate zal de eendracht bevorderd worden en deze meer sterkte geven. En als nu hierbij eindelijk nog komt het bezit en genot van den openbaren godsdienst, dan brengt men langs dien weg zijne openlijke hulde aan den Opperheer des lands, die ook de Koning der ganse aarde is, dan worden we aan den Heere, als aan  den  God  aller  weldadigheid  verbonden  en  vinden  de  aangename  gelegenheid  tot onderlinge aaneensluiting met elkaar als broeders van een gezin in de plaats der aanbidding. Zulk ene vaderlandsliefde ademt deze Psalm, woonde in Davids hart en moet ook ons geheel vervullen, zullen wij immer aanspraak hebben op enen naam, die zo eervol als weldadig is (vs. 8 en 9)..

3.

II. Vs. 3-5. Thans neemt de gehele feestkaravaan het woord en stelt zich de hoge betekenis der heilige stad voor haar godsdienstig en burgerlijk leven voor den geest. Zij, die reeds door haar uiterlijk den indruk van ene "stad des vredes" opwekt, is die stad, waarheen de stammen van Israël tot aanbidding van hunnen God optrekken; maar zij is ook de stad, waar Davids huis het burgerlijk recht uitoefent  en dus het middelpunt van den staat zowel als van den godsdienst, het hart van het gehele volksleven.

3. Jeruzalem is gebouwd als ene stad, die wel samengevoegd is (vgl. vs. 4 ), het is niet als in de dorpen, waar de woningen op afstanden staan, het ene huis is aan het andere verbonden (2 Samuel 3:  9); die verbintenis komt  met  haren naam,  stad  des vredes (Genesis 14:  18 ), overeen.

Het is de taal der opgetogenheid over nooit of schaars geziene dingen.

4. Waarheen de stammen tot de drie grote feesten (Exodus 23: 14 vv.) opgaan, de stammen des HEEREN 1), tot de getuigenis Israëls 2) (liever, volgens de getuigenis, de wet Israëls), door welke de Israëliet verplicht was zijne bedevaartsgangen naar den tempel te doen, om den naam des HEEREN te danken met blijde lofliederen (Psalm 26: 7. 1 Kronieken 16: 6 vv.).

1) Hij zegt niet enkel "stammen", maar voegt er bij: "de stammen des Heeren," omdat de Heere zelf die had verkoren, dat zij Zijn volk boven alle volken op aarde zouden zijn en dat Hij hun God wilde wezen..

2) De feestgangers zien met bewondering wat de Heere aan de uitverkorene stad heeft gedaan. Het eerst daaronder is, dat zij ene gebouwde is, als ene, die door David als het ware op nieuw is verrezen, die "in zichzelve verbonden" is, ene grote aaneengeschakelde stad, gene plaats als kleine steden, wijd uiteengebouwd, waarvan de huizen door akkers en tuinen zijn vaneen gescheiden.  Deze  uitwendige  eigenschap  van  Jeruzalem  had  zijne  geestelijke  betekenis. Jeruzalem was het vaste steunpunt, het in zichzelve verbonden en veilig toevluchtsoord voor de geestelijke en Goddelijke orde van zaken. Naar deze plaats trokken alle stammen ten feest, waarbij als ter loops wordt herinnerd, dat dit "een getuigenis voor Israël," ene goddelijke verordening en instelling was voor het volk, uit welker vermelding zich laat opmaken, dat zij langen tijd zal verzuimd geweest zijn..

Jeruzalem wordt de schone stad genoemd, niet alleen om hare ligging, maar ook om hare bouworde. Het is naar één bestek gebouwd, te zamen verbonden, de huizen zijn bevestigd en dragen elkaar. Dit was ene type van de kerk onder het Evangelie, welke te zamen verbonden is in heilige liefde  en  Christelijke gemeenschap, zodat  zij is als ééne stad. Vereniging en overeenstemming  zijn  de  sieraden  en  de  vastheid  van  de  kerk  op  aarde,  en  indien  alle discipelen van Christus één hart waren en de eenheid des Geestes in het verbond des vredes bewaarden, zouden hun vijanden beroofd worden van hun voornaamste voordeel, dat zij nu tegenover hen hebben. En indien zij meer opmerkzaam waren op de bevelen van den Zoon van David, zo zouden zij meer gelijken op de stammen des Heeren, wanneer deze tot  de getuigenissen van Israël (de ark en het verzoendeksel) (de Engelse vertaling neemt het als onze Statenoverzetting op in den zin van "tot), om dank aan des Heeren naam toe te brengen. Ziet hieruit dat wij tot onze openbare godsdienstoefening opgaan, om te danken. Maar satans hoofddoel is altijd geweest, om te verdelen, opdat hij zou heersen en weinige Christenen zijn genoegzaam tegen zijne aanvallen beschut..

2) In het Hebr. Edoeth lejischraeel. Een getuigenis voor Israël, d.w.z. het was een bevel, een inzetting Gods, dat de stammen Israëls naar Jeruzalem zouden opgaan. De Staten-Overzetters hebben het woordje tot er tussen in gevoegd, beter is, naar of, volgens. Zie Exodus 23: 17, 34: 23. Deuteronomium 16: 16). Drie malen ‘s jaars noest Israël op de hoge feesten voor het aangezicht  des  Heeren  verschijnen  te  Jeruzalem,  én  om  hen  te  bewaren  tegen  elken willekeurigen godsdienst op plaatsen, die zij zelven zouden verkiezen én opdat zij als één volk, als het volk des Verbonds, zouden opkomen.

5.  Deze  verheffing  der  stad  tot  godsdienstig  middelpunt  berust  op  den  grond  van  hare betekenis, die zij in het burgerlijke heeft (2 Kronieken (6: 6. 2 Samuel 5: 9 vv.), want daar

zijn de stoelen des gerichts gezet, de zetels van hen, die de gerechtszittingen houden en het recht over de twaalf geslachten van Israël hebben uit te spreken, namelijk de stoelen van het huis  van  David,  daar  de  rechterlijke  macht  in  de  handen  van  het  koningschap  berust  (2 Samuel 15: 2. 1 Koningen 3: 9,12,28 vgl. Jes. 32: 1. Matth. 19: 28).

Jeruzalem werd vroeger tot burgerlijke hoofdstad verheven, werd eerst Davids stad; eerst en ten  gevolge  daarvan,  dat  David  uit  den  Goddelijken  zegen  had  leren  kennen,  dat  deze verheffing Gode welgevallig was (2 Samuel 5: 12 vv). werd Jeruzalem ook de stad van God (2 Samuel 6), en werkelijk zou bij den nauwen samenhang van Staat en Kerk in de Theocratie de scheiding grote moeilijkheden hebben aangebracht, terwijl ook de wet in Deuteronomium 17: 8 v. bepaalt, dat de hoogste rechtbank op de plaats van het heiligdom moest zijn..

De stoelen des gerichts zijn de zetels van hen, die recht spraken over de stammen Israëls, het was het hoge gerechtshof, waar de koning, bijgestaan door zijne zonen, in den Naam des Heeren recht sprak tussen den man en zijnen naaste, of ook tussen verschillende stammen, en daarom worden zij genoemd, de stoelen van het huis van David..

Zowel de burgerlijke als godsdienstige betekenis van Jeruzalem, wordt hier derhalve voor ogen gesteld. Jehova troonde er Zelf, de tent op Zion was opgericht en de koning met zijne rechters spraken daar het recht uit. Het is dan ook daarom, dat de feestganger in het volgende vers uitroept: "Bidt om den vrede van Jeruzalem.

6.

II. Vs. 6 en 7. Weer verheft zich hier ene stem, even als in de eerste afdeling; deze wekt op om Jeruzalem geluk te wensen, en geeft tevens den inhoud van deze gelukwens aan, door zelf daarin voor te gaan.

6. Bidt gijlieden, wier voeten reeds staan in de poorten der stad (vs. 2), om den vrede van Jeruzalem1), en het zal u zelven tot enen zegen worden; want wel moeten zij varen, die u, de plaats van ‘s Heren woning (Psalm 76: 3) beminnen.

1) Nu vermaant David alle vrome vereerders van God, om te bidden voor een gelukkigen toestand van de heerlijke stad. En opdat hij des te meer bewoge, belooft hij wederkerig den zegen Gods. Waarom hij zo bezorgd was over het heil dier stad, zegt hij weldra aan het einde van den  Psalm,  nl.  omdat  in het  rijk  en het  priesterschap,  het  heil der  gehele Kerk  was ingesloten..

7. Uw naam (Salem = vrede Genesis 14: 18), worde bevestigd! Vrede zij in uwe vesting, welvaren in uwe paleizen!, vrede en welvaart binnen uw gehele gebied (Psalm 48: 14).

Omdat  David  Zion  beminde,  heeft  hij  op  Zion  den  Heere  Zijne  woning  gebouwd,  en wederom, omdat Hij daar den Heere ene woning gebouwd had, hing zijn hart nog inniger aan die plaats..

Alle toebereidselen, die hij maakte, hadden betrekking op het toekomstige huis des Heren, met den bouw en de inrichting daarvan hield hij zich in zijne laatste jaren dagelijks bezig, en wie  met  hem  daarvan  sprak  en  zich  met  hem  daarin  verheugde,  die  veroorzaakte  hem vreugde.

Het is bijna, alsof hij een voorgevoel had van het ontzettend lot, dat deze stad als gene andere stad  der  wereld  tot  verscheidene  malen  toe  getroffen  heeft.  Waarvan  David  een  duister voorgevoel had, dat heeft de David’s zoon duidelijk aanschouwd (Luk. 19: 41 vv.); waar David slechts een ernstig smeken om den vrede van Jeruzalem op de lippen heeft, heeft de Zoon van David het oog vol tranen en den mond vol klachten, omdat dit Jeruzalem niet weet noch bedenkt, wat tot zijnen vrede dient. Aan liefde uitingen licht de diepe waarheid ten grondslag, dat het lot der moeder verbonden is aan het gedrag der kinderen jegens haar, aan het  gezegend  erkennen  of schuldige  niet  erkennen  van  de  in  haar  midden  geopenbaarde gedachten des Goddelijken vredes,  en dat  wederom  het  lot  der  kinderen afhangt  van de welvaart der moeder..

8.

IV. Vs. 8 en 9. De vierde afdeling komt met de tweede overeen, dewijl weer het gehele koor aan het woord komt. Het doet, waartoe het zo even is aangemaand, en spreekt in en met zijnen gelukwens tevens uit, hoe beide, de liefde tot de broeders en de liefde tot het huis Gods zulk enen wens ingeven.

8. Om mijner broederen en mijner vrienden wil, allen, die met mij leden van het uitverkoren volk zijn, zal ik nu spreken: Vrede zij in u, o Jeruzalem! want uwe vrede, daar gij het hart zijt in het lichaam der gemeente, is die van het gehele volk.

9. Om des huizes des HEREN, onzes Gods wil, dat met u aanstonds zou ten ondergaan, wanneer gij zoudt te niet gaan, zal a) ik het goede voor u zoeken, zal ik zoeken, dat gij voor den ondergang bewaard blijft en er een tijd van bloei voor u kome.

a) Nehemia 2: 10.

In  Jer.  29:  7  wordt  door  ene  soort  van  parodie  (bestraffende  nabootsing)  onder  andere omstandigheden, wat hier van Zion gezegd is, op Babel overgebracht..

Terwijl dit lied van David in het element van heilige vreugde en blijdschap boven Jeruzalem leeft  en  zweeft,  zo  wordt  het,  hoeveel  weerklanken  van  een  rechtvaardig  gericht  ook daartussen mogen liggen, toch tot ene profetie van den vollen glans harer heerlijkheid tegen het einde van den tijd harer ontwikkeling. Dan zal zij niet meer de verlatene heten, maar zij zal  weer  de  waarlijk  samengevoegde  (vs.  3)  zijn;  dan  wordt  zij  gerechtvaardigd  en  zal geprezen  worden  op  aarde,  dan  zal  zij  den  Heere  eeuwig  tot  verheerlijking  en  tot voortdurende vreugde zijn (Jes. 62: 4,7; 60: 15)..

Nadat  eerst  de  hoge  waarde  van  Jeruzalem  is  bevestigd  volgen  nu  de  afzonderlijke zegenbeden, waarvan de gemeenschap met het huis des Heren, het rijk Gods op aarde, de kern is.  Want  de "broeders en vrienden" zijn hier  natuurlijk  niet  gewone bekenden,  maar  alle kinderen Israël’s, alle leden des verbonds. "Vrede" en "het goede" sluiten alle inwendige en uitwendige zegeningen in zich, en de hier voorkomende zegenbeden wensen deze niet toe aan enig persoon in ‘t bijzonder, maar aan geheel Israël, ja om den wil van het huis des Heren. -Bedenken  wij nu  van  hoeveel belang  de  eenheid  der  Godsverering  was  onder  de  Oude bedeling, die in de arke des verbonds en in den tempel en bij de hoge feesten zichtbaar op den voorgrond trad, dan leren wij den zin van dit lied eerst duidelijk verstaan. In de kerk des N.V. aanbidden wij God niet meer op dezen of genen berg, maar het streven naar eenheid in den geest  in  het  middenpunt  Jezus  Christus,  behoort  zozeer  tot  haar  wezen,  dat,  waar  het ontbreekt, slechts een gebrekkig, ziekelijk leven der gemeente mogelijk is. Elk woord hier uitgesproken kan de Christen geestelijk verklaren en zal hij zodoende het lied in zijne rechte betekenis opvatten..

Is ons daarom het heil onzer broederen dierbaar, gaat ons de wasdom van den godsdienst ter harte, zo  moeten wij, zoveel in ons vermogen is, voor het welzijn der kerk zorg dragen. Daaruit volgt, dat zij, wie haar toestand onverschillig is, niet minder wreed jegens de mensen dan goddeloos zijn. Want is de kerk "de pilaar en vastigheid der waarheid" (1 Tim. 3: 15 3.15), zo moet met haren val ook de vroomheid te gronde gaan. En hoe zou het verderf des lichaams ook niet het verderf der leden na zich slepen!.

Daar, waar godsdienst heerschappij oefent, wordt het weldadigste heil verspreid, en waar de vrede Gods heerst, daar worden harten en zinnen met het dierbaarste heil vervuld. Gelukkig het  land  en  volk,  in  welks  midden  zulke  gezindheden,  zulk  een  edele  geest  woont  en algemeen hunnen weldadigen invloed verspreiden. Gelukkig ons vaderland, wanneer het vele zulke  inwoners  tellen  mag,  die  alzo  zijne  dierbaarste  belangen  recht  behartigen,  daarmee gedurig voor den troon van God verschijnen en dien vrede daarover afbidden, die door de bestendige inwoning Gods, Zijns Zoons en Zijns Geestes in ons midden alleen geschonken en vermenigvuldigd kan worden..

PSALM 123.

TOESTAND EN VERTROOSTING DER VROMEN.

1. Een lied Hammaälôth (Psalm 120: 1 ).

Met hetgeen in dan vorigen Psalm over de heerlijkheid van Jeruzalem gezegd is en met de wensen en beden voor haar heil, staat de tegenwoordige toestand van hem, die met Psalm 120 en  121  de  rij  dezer  liederen  Hammaälôth  geopend  heeft  (Ezra  4:  24  ),  in  snijdende tegenspraak, in welke weemoedige klacht laat hij nu hier de gemeente bidden om opheffing van die tegenspraak. De in het oog lopende overeenstemming van het begin met Psalm 121: 1 121.1  doet  zien,  dat  wij  hier  dezelfden  dichter  voor  ons  hebben  als  daar.  De  Syrische overzetting heeft daarom niet misgetast, wanneer zij zegt, dat de Psalm als uit de ziel van Zerubbabel,  het  hoofd  der  teruggekeerde  ballingen  gesproten  is.  Zij  bedoelt  nu  wel  de

ballingen   zelven,   maar   noemt   bepaald   hun  hoofd   Zerubbabel,   om  de   betekenisvolle verbinding van onzen Psalm met den vorigen aan te wijzen; in den vorigen hebben wij den tijd van David voor ons, van den aanvang van het koningschap der belofte, in dezen dien van den vorst uit David’s geslacht na de ballingschap (Ezra 2: 2).

I. Vs. 1 en 2. In de eerste plaats spreekt de zingende gemeente door ene stem uit haar midden haar opzien tot God en haar verlangen naar Zijne genadige hulp met even zo verheven ernst als tedere innigheid uit.

Ik hef met een blik vol innig verlangen mijne ogen op tot U, die in de hemelen zit, hoog verheven boven de aarde en al hare machten, en oneindig rijk in hulp voor de Uwen (Psalm 115: 3; 121: 1).

Even als juist dan, wanneer nergens op aarde een licht van hoop wil opgaan, de psalmzangers met bijzondere vertroosting God noemen als degene, die "in de hemelen zit," zo ook hier. Dat God  niet  te  bereiken  is  door  enigen  aanval  van  mensen,  dat  de  scepter  Zijner  macht onderbreken is, dat Zijn oog zo ver reikt als de hemel zich uitstrekt, dat alles komt daarbij den vrome voor den geest..

De Heilige Geest, door wiens aandrijven de dichter dezen Psalm in den mond des volks leide, roept ons daardoor met luider stemme tot God te gaan, niet alleen zo vaak deze of gene, maar zo dikwijls de ganse gemeente in nood verkeert. Met voordacht wordt God aangeroepen als "gezeten in den hemel," niet slechts, opdat de gelovigen zich met een vertrouwen, gelijk het hun voegt, op Gods macht verlaten, maar ook opdat zij bedenken, dat, wanneer alle aardse hoop bezwijkt, Gods alvermogen in den hemel ongeschokt blijft..

De gelovige, die hier spreekt, erkent met deze woorden de oppermacht des Heren en spreekt er mede uit, dat  hij in staat  is, om zijn volk te beschermen tegen de listen en lagen der heidenen. Hij gaat gebogen onder de verachting en spot der vijanden, maar te midden van zijne ellende mag hij het oog wenden naar den hemel, waar zijn God troont, die in staat is, om de dagen van lijden in dagen van verblijden te herscheppen.

2. Zie, gelijk de ogen der knechten (slaven) zijn op de hand hunner heren, totdat zij van hen ontvangen wat zij nodig hebben; gelijk de ogen der dienstmaagd (slavin) zijn op de hand harer vrouw, harer meesteressen, alzo zijn onze ogen op den HEERE, onzen God, totdat Hij ons genadig zij, en aan de treurigheid van ons lot een einde make.

De  hand  van  den  heer,  de  hand  der  vrouw  regeert  het  gehele  huis,  en  hun  wenken  en aanwijzingen  merken  de  knechten  en  de  dienstmaagden  met  nauwkeurigheid  op;  die  van Israël zijn Jehova’s knechten, de gemeente van Israël is Jehova’s dienstmaagd-in Zijne hand ligt hare toekomst..

De ogen van een dienstknecht zijn op zijns meesters 1. besturende hand, verwachtende dat Hij hem zijn werk bevele; 2. op Zijne toedelende hand. Dienstknechten zien op hun meester of hun meesteres om hun deel van spijze op den behoorlijken tijd (Spreuken 31: 15). Tot God

moeten wij dagelijks opzien om ons brood, om genoegzame genade; 3. op Zijn beschermende hand. Indien de dienaar tegenwerking bij zijnen arbeid ondervindt, indien hem onrecht wordt aangedaan, wie anders zal hem helpen dan zijn meester. Wanneer het volk van God wordt vervolgd: zo mag het tot zijn Meester roepen: "Wij zijn de Uwe,  help  ons." 4. op Zijne verbeterende hand. Het volk van God verkeert onder Zijne berispingen, en waarheen zal het zich wenden dan tot Hem, die kastijdde (Jes. 9: 13). Zij onderwerpen zich aan en vernederen zich onder Gods machtige hand. 5. op Zijne belonende hand. Huichelaars zien op de handen der wereld, vandaar hebben zij hun loon (MATTHEUS. 6: 2), maar ware Christenen zien tot God op, als tot hunnen Meester en Beloner..

Wanneer  door  een meester  of ene meesteres bevolen is,  dat  een slaaf voor  een vergrijp gekastijd wordt, keren zij de smekende ogen tot die van den meerdere, totdat die beweging der hand verschijnt, die een einde maakt aan de smart die gevoeld wordt; zo zijn onze ogen op U, onzen God, dat Uwe hand het teken moge geven, dat een einde aan onze zorgen maakt; want onze vijanden, o Heere! wij weten het, volvoeren alleen Uwe bevelen en kastijden ons naar Uw welbehagen.

3.

II. Vs. 3 en 4. Hierop neemt de gemeente als één geheel het woord en terwijl zij tot den Heere om   genade   roept,   dringt   zij   die   smeking   aan   met   ene   voorstelling   van   haren beklagenswaardigen toestand.

3. Zijt ons genadig 1), o HEERE! en verander spoedig onzen toestand; zijt ons genadig, want wij zijn der verachting van hen, onder welke wij waren (Psalm 120: 5 vv. Nehemia 1: 3; 2: 19), veel te zat, oververzadigd zijn wij, wij kunnen dien smaad niet langer dragen.

1) Hij had gezegd, dat de ogen der vromen, dewijl zij geheel gebroken en ingezonken waren, tot de hand Gods de toevlucht hadden genomen. Nu voegt hij er bij, dat zij oververzadigd zijn van smaad, waaruit wij opmaken, dat de goddelozen niet alleen hevig hadden gewoed, zover men maar durfde gaan, maar ook met smaad de kinderen Gods hadden overladen. En zeker de herhaling, welke een teken is van ernst en brandende begeerte toont tegelijk, dat er niets ontbrak aan de hevigste ellende. Waar nu bij de belediging nog spotten komt, is er niets wat de oprechte gemoederen meer wonden kon toebrengen. Daarom klaagt de Profeet hierover het meest, alsof het was een opeenhoping van alle rampen..

4. Onze ziel is veel te zat des spots der weeldigen, der overmoedigen, van hen, die ons honen, omdat wij beweren Uw volk te zijn, en wij toch zo ellendig en verlaten op aarde moeten verkeren; wij zijn zat der verachting de smaad der hovaardigen der tirannen, die daarentegen van hun zijde zich beroemen op aanzien en invloed bij de machtigen dezer wereld.

Geloofd zij de Heere, wie wij het  alleen te danken hebben, dat  wij nog tot  dit  uur naar lichaam en ziel staan.

Wanneer de wereld niet altijd tegen de gelovigen kan woeden, gelijk zij dit gaarne zou willen, zo geef daarvoor den Heere de eer, die ze in toom houdt. -Velen wanen, dat de wereld niet zo vijandig is en geven haar in plaats van Gode de eer; volg gij in alles de Heilige Schrift.

PSALM 124.

GODS HULP IN NOOD.

1. Een lied Hammaälôth (Psalm 120: 1 ), van David, uit het laatste tiental jaren van zijne regering (2 Samuel 24: 25 ).

Evenals de vorige Psalm dadelijk bij den aanvang met Psalm 121: 1 overeenkomst had, zo sluit zich de voor ons liggende in zijn einde aan Psalm 121: 2 aan; evenals de vorige Psalm zich in Zijne wijze van uitdrukking als een werk van den maken van Psalm 120 en 121 openbaar maakte, zo wijst ons de nu te behandelen Psalm op dezelfden maken als Psalm 122. Dat deze een Psalm van David is, bewijst vooreerst  de verhevene Theologische geest des geloofs, vervolgens ook de aard der woorden, ten tweede ook de eigenschap der woorden, die hij hier  gebruikt,  want  in  deze  twee  stukken  overtreft  hij  allen,  die  Psalmen  geschreven hebben. De geschiedkundige gebeurtenis, welke tot het maken van zien Psalm aanleiding gaf, is zeker het gevaar van den Syrisch-Edomietischen strijd, dat wij in Psalm 44 en 60 nader hebben leren kennen,  maar  reeds meer  dan een tiental jaren lag sedert  dien tijd  en zijne angsten achter David, toen hij het lied dichtte, en zo is het niet zozeer het geschiedkundig terugzien in het verledene, dat hem de woorden dicteert, als wel het profetisch vooruitzien in die toekomst der gemeente, die tot werkelijkheid werd, toen zij den tempelbouw, die gestaakt was, weer in vrede konden aanvangen (Ezra 5: 1-6: 15.

I. Vs. 1-5. Ook hier, in het eerste deel van den Psalm, wordt eerst ene enkele stem vernomen; zij  erkent  het  met  een  dankbaar  hart,  dat  alleen  ‘s  Heren  bijstand  het  volk  voor  den ondergang, die het bedreigde, bewaard had.

Ten ware de HEERE, die bij ons geweest 1) is, om ons te verlossen, Zijnen alvermogenden bijstand geschonken had, zegge nu Israël, nu het weer ene redding heeft ondervonden, en het Hem de ere wil geven, die Hem toekomt:

1) Of: Ten ware de Heere niet voor ons geweest. Zo ook in het 2de vers. Het woord toen in vs. 3, 4 en 5 moet dan vervangen worden door dan. De betekenis is natuurlijk dezelfde. De dichter geeft hier de eer der uitredding en verlossing aan den Heere God en aan Hem alleen. Hij  en  zijn  volk  waren  aan  een  gewis  verderf  ten  prooi,  dewijl  machtige,  roofzuchtige vijanden hem besprongen, vijanden, die hem levend trachtten te verslinden, maar  ziet,  de Heere  was  voor  hem  in  de  bres  getreden.  Hij  had  Zijn  machtigen  arm  over  Zijn  volk uitgespreid en daarom kan in het tweede gedeelte van den Psalm, het "geloofd zij de Heere," worden gehoord.

2. Ten ware de HEERE, die bij ons geweest is, ons had gered, als de mensen tegen ons opstonden, om ons geheel te vernietigen (Psalm 137: 7)

3. Toen zouden zij ons levend verslonden hebben 1), gelijk wilde dieren hun buit verslinden, als hun toorn tegen ons ontstak, tegen het door de wereld gehate hoopje van Gods volk, dat zo machteloos tegenover hen is.

1) Deze gelijkenis is ontleend aan roofdieren, die hunnen buit zo haastig en gretig verslinden, dat hij nog levend door hun keel schijnt te gaan, gelijk Jona nederdaalde in den buik van den groten vis (Jona 1: 17).

4.  Toen  zouden  ons  de  wateren,  die  zij  achter  ons  henenwierpen  (Openbaring  12:  15), overlopen hebben; een stroom zou over onze ziel gegaan zijn, om haar te begraven.

Waterstromen  zijn  dikwijls  het  beeld  van  de  onstuimige  vijanden  van  het  Godsrijk  (bijv. Psalm 18: 5; 29: 3; 32: 6)..

5. Toen zouden de stoute wateren over onze ziel gegaan zijn, zodat zij zou hebben moeten bezwijken.

De wereld is niet weinig machtig maar veel erger dan velen denken..

De kunst van dit lied bestaat minder in zijn strofischen vorm dan daarin, dat om enen stap voorwaarts te doen, steeds een halve schrede wordt teruggegaan..

Israël moet dit tot eer van ‘s Heren naam openlijk belijden, zij werden er toe geroepen; ook het nageslacht moet die grote daden des Heren gedenken, omdat zij delen in de gezegende vrucht van de redding des Heren, hun vaderen bewezen..

6.

II. Vs. 6-8. Ene enkele stem lost nu het gehele koor af; deze prijst den Heere voor Zijne redding uit het gevaar, jubelt over de vrijheid, die Hij aan Zijne gemeente gegeven heeft, en erkent in Hem enen Koning te hebben, voor wie alle vijanden der aarde te gering zijn, dat zij enigen tegenstand zouden kunnen bieden.

6. De HEERE zij geloofd 1), die ons in hun tanden niet heeft overgegeven tot enen door, zodat zij ons zouden vernielen en vernietigen.

1) Nadat het feit der Goddelijke hulp is vervuld, volgt in vs. 6 de dank, daarna in vs. 7 het gejuich  der  geredden.  De  vijanden  worden  in  vs.  6  om  hun  bloeddorst  voorgesteld  als roofdieren,  evenals de wereldrijken in het  boek Daniël,  in vs.  7 om hun arglistigheid als vogelaars..

Slotsom is, dat het weerloze volk van God, arm aan beleid, beroofd van kracht, niet slechts met wilde en woeste beesten te doen had, maar ook door listen en lagen werd verstrikt, zodat het,  zowel  van  krijgslist  als  van  dapperheid  ontbloot,  voor  de  vijanden  verre  moest

onderdoen, door vele doden werd belaagd. Vandaar dat het gemakkelijk is op te maken, dat het op een verwonderlijke wijze is bewaard gebleven..

7. Onze ziel is, aan hun arglistige vervolgingen ontkomen, als een vogel uit den strik der vogelvangers, dien deze naar haar hadden geworpen (Psalm 91: 3. Spreuken 6: 5. Hos. 9: 8), de strik, die reeds over hen gekomen was, is gebroken, en wij, wij zijn ontkomen.

8. Onze hulp, dat is weer bewezen en het zal ons ene bestendige vertroosting en dankzegging zijn-onze hulp is in den naam des HEREN, die hemel en aarde gemaakt heeft (Psalm 121: 2; 134: 3).

Zo  plaatst  Hij  hier  weer  tegenover  het  grote  gevaar  en  de  aanvechtingen,  God,  den Almachtige, deze verslindt met een ademtocht alle boosheid der gehele wereld en der hel, gelijk een groot vuur een klein droppeltje water verteert..

Laat ons Hem prijzen, indien de strikken des Satans over ons gebroken en wij bevrijd zijn. Laat ons ons verheugen, dat onze hulpe is van den Heere, die aarde en hemel gemaakt heeft..

Zal niet de kerk van onzen Heere vele en dringende reden hebben, om God zo te prijzen, zo dikwijls Hij haar uit den klauw der helse vijanden redt, en ene zeer grote en wonderbare uitkomst geeft..

Aan het slot spreekt de dichter het uit, dat hij niet alleen de hulpe Gods inderdaad heeft, maar dat ook voortaan in alle omstandigheden hij de hulpe van zijn God zal inroepen, tot die hulpe zijn toevlucht nemen en op die hulpe zijn vertrouwen stellen. Het is de hulpe van Hem, die het oppergezag heeft, maar ook van den Almachtige, die spreekt en het is er, die gebiedt en het staat er.

PSALM 125.

DE HOOP BESCHAAMT NIET.

1. Een lied Hammaälôth (Psalm 120: 1 ).

Op David’s krachtige opwekking in den vorigen Psalm volgt als antwoord een wens uit het hart der gemeente, dat die tijd spoedig kome, op welken de vorige Psalm met volle waarheid als een voor haar bestemde kon wijzen. Zonder twijfel is het dezelfde heilige zanger, van wiens hand Psalm 120, 121 en 123 afkomstig zijn, die ook het voor ons liggende lied aan de gemeente heeft gegeven; het is echter ene reeks van jaren later vervaardigd, toen ten gevolge van ene lange verdrukking onder de macht en boosheid der tegenstanders, zich van de goede kern der gemeente de boze schaal begon af te zonderen dergenen, die door den nood van den tijd aan God begonnen te twijfelen en van den rechten weg afweken (Ezra 4: 24 Aanm).

I. Vs 1. Het eerst heeft hier het gehele koor het woord. De gemeente maakt de boze schaal, die nog aan haar hangt, van zich los, en ziet op de goede kern in haar  midden; het zijn

degenen, die op den Heere wachten ook in treurige tijden, en wier toestand en bestaan een onwankelbare en onvergankelijke is.

Die  op  den  HEERE  vertrouwen  zijn  als  de  berg  Zion,  die  niet  wankelt,  maar  blijft  in eeuwigheid.

De Psalmisten zijn er  ijverig  op  bedacht,  om voor  het  geloof steunsels  te  vinden in het zichtbare, dat hen zo krachtig bestrijdt. Zo wordt hier de berg Zion tot een zodanig steunsel geheiligd. Wie hem voortaan in zijne onwankelbare vastheid aanzag, dien werd daardoor de onveranderlijke vastheid der kerk voor de aandacht gesteld. Daar het punt van vergelijking de onbeweeglijke vastheid is, die Zion met de andere bergen gemeen is, zo zou ook elke andere berg kunnen genoemd zijn; tot het noemen van dezen berg had de zanger deze aanleiding, dat Zion de zichtbare zetel der kerk was. Hij vergelijkt de bestendigheid der kerk zelf met die van haren  uitwendigen  zetel,  de  onveranderlijkheid  van  het  geestelijk  Zion  met  die  van  het stoffelijke..

Er zijn reeds duizenden van jaren over Zion heengegaan, en gelijk hij een roemrijk verleden heeft, zo is hij ook voor ene glorierijke toekomst bewaard. Andere uitleggers menen om de Chaldeeuws en Romeinse catastrofe (2 Koningen 25: 8 Aanm). het hemelse Zion te moeten verstaan, maar de catastrofe betrof wel het op den berg gebouwde, niet dezen zelven, die voor zich en volgens zijne bestemming (Micha 3: 12 en 4: 1) onveranderd bleef staan..

Zion was zowel het middelpunt van den Israëlitische staat als van het koninkrijk Gods. Op Zion stond, van David’s tijden af, de tente en later de tempel, wel door een ravijn gescheiden als teken, dat de koninklijke en priesterlijke macht nog gescheiden was, maar toch, als Israël’s vromen naar Zion zagen, dan waren zij verheugd, want dan wisten zij, dat zij veilig waren, onder de hoede van Hem, die Israël’s koning en Israël’s Verlosser was.

2.

II. Vs. 2 en 3. Uit het gehele koor verheft zich nu ene enkele stem. De gemeente is omgeven door den onneembaren wal van ‘s Heren bijstand en bescherming; daarom zal de op haar drukkende heerschappij der goddelozen zeker eenmaal een einde nemen, en niet langer duren dan de kracht tot tegenstand bij de rechtvaardigen duurt tegen de verleidende macht, welke verdrukking en gewoonte op de mensen uitoefenen.

2. Rondom Jeruzalem zijn bergen, zodat zij reeds uitwendig voorkomt als ene van de wereld afgeslotene en tegen haar beschermende stad (Jozua 15: 63 ), alzo is de HEERE, die nog ene oneindig hogere bescherming is dan de natuurlijke wallen van bergen (vgl. Jes. 33: 21. Zach. 2: 5), rondom Zijn volk, van nu aan tot in der eeuwigheid.

Het is veel gemakkelijker om te zeggen, dan om te geloven, dat wij, zo wij het woord van God bij ons hebben en geloven, door goddelijken bijstand omringd zijn. Wanneer wij stalen en vurige muren om ons heen hadden, zo zouden wij gerust zijn en den duivel trotseren; maar de eigenschap van het geloof is het, ons niet te verheffen op hetgeen de ogen zien, maar op

hetgeen het Woord ons aanwijst. Dit ontbreekt ons dus, dat wij gene geestelijke ogen hebben, het ene nodige, maar alleen de vleselijke ogen navolgen..

Geen  wonder,  dat  Zions  gebergte,  die  aloude  zetelplaats  van  den  waren  godsdienst  van Melchizedek’s dagen af, in zijne ontwikkeling en vastheid, al de eeuwen zou verduren, en Jeruzalem in zijne onverwinbare sterkte, door bergen als door zo vele voormuren tot zijne beveiliging  omgeven,  voor  hen  de  eigenaardige  beelden  en  waarborgen  werden  van  de zekerheid des geluks en der volkomen veiligheid voor hun volks- en godsdienstbelang, bij den aanval van elke vijand, dewijl Jehova, de Machtige Jacob’s, hen met Zijne alvermogende hoede nabij was en omringde. Met veel recht konden zij het verwachten, dat gene goddeloze koningen of volken hen immer onderdrukken zouden, gelijk zij onder Sauls regering en in de overheersing van andere volken ondervonden hadden, en waardoor zij van den Heere en Zijne gerechtigheid tot hun schade waren afgeleid. Ja, van den Heere mochten zij vrede en heil vragen en hopen, bij het  inslaan van den weg der waarheid en der oprechtheid, daar het ontwijfelbaar vaststond, dat  Hij de werkers der ongerechtigheid van voor Zijn aangezicht verdelgen wilde. En waren dit nu de welgegronde verwachtingen voor Israël, als Jehova’s volk beschouwd, in het algemeen, welke ene stoffe van blijdschap lag dan hierin voor alle ware  dienaren  des  Heren  in  het  bijzonder,  die  zich  geheel  en  al  op  dien  getrouwen Verbondsgod  verlieten,  en  op  ene  werkzame  en  werkdadige  wijze  op  het  woord  en  de beloftenissen van den Onveranderlijke steunden. De vastigheid van hunnen staat ligt alleen in Jehova, zo als Hij is en Zich in den Engel Zijns aanschijns, onzen Heiland, heeft kenbaar gemaakt. Hij, die de Almachtige is, is en stelt ene veilige hoede rondom hen en gedoogt niet, dat de vijand hen genaken zal. De overwinning op elke tegenstander en op de gehele macht der hel is gewis, en Hij laat niet toe, dat zij boven vermogen verzocht worden. Hij hoort het gebed, oefent altijd recht en gerechtigheid, en geeft vrede over het Israël Gods, dat Hem kent en  dient.  Is  er  iets,  dat  den  vromen  Christen  tot  blijdschap,  tot  geruststelling  en  tot aanmoediging  verstrekken  kan,  dan  is  het  ongetwijfeld  zulk  een  onderwijs  en  zulk  ene bijbelse verzekering..

3. Al is het ook, dat de treurige toestand van den tegenwoordigen tijd, nu Gods volk in het heilige land zelf door de Gode vijandige macht der wereld verdrukt en onderworpen is, dat schijnt tegen te spreken, zo zal het toch ten laatste blijken, dat de Heere werkelijk rondom Zijn volk is. Want de scepter der goddeloosheid, die nu zo zwaar op ons drukt, zal niet rusten op het lot der rechtvaardigen, zal hun niet bij voortduring een angstig lot veroorzaken; opdat de verzoeking, die in deze overheersing ligt, niet langer dure, dan men kan verdragen (1 Kor. 10: 13), en alzo de rechtvaardigen hun handen niet uitstrekken tot onrecht, door te delen in de heersende goddeloosheid (MATTHEUS. 24: 22).

Heeft  alzo  Zion  niet  te  vrezen,  zal  het  ware  Israël  in  zijn  vertrouwen  op  Jehova  niet beschouwd  worden,  het  zegt  niet,  dat  het  geen  belagers  en  bestrijders  heeft,  die  het menigmaal in bange angsten dringen, want waartoe anders de belofte, dat de Heere de vurige muur rondom Zijn volk zal wezen?.

De rechtvaardigen zijn niet in zich zelven veilig voor afval, maar God bestuurt de verzoeking zo, dat wij die kunnen verdragen..

De scepter der goddelozen over het erfdeel der rechtvaardigen is de heerschappij der heidenen over  Kanaän.  Het  "want"  steunt  en  bekrachtigt  wat  in  vs.  2  gezegd  is,  dewijl  het  ene opkomende twijfeling weerlegt. De heerschappij der heidenen duurt niet altijd, opdat niet ten laatste ook de rechtvaardigen aan het bestuur Gods zouden leren twijfelen en mede tot het heidendom zouden vervallen..

De betekenis van dit  vers schijnt  dezelfde te  zijn,  als die bij de voorzegging omtrent  de rampen van later dagen, MATTHEUS. 24: 21,22: Indien die dagen niet verkort werden, geen vlees  zou  behouden  worden.  Maar  om  der  uitverkorenen  wil  zullen  die  dagen  verkort worden..

5. Maar die zich, van wege de onreinheid hunner harten, neigen tot hun kromme wegen 1), die zal de HEERE weg doen gaan met de werkers der ongerechtigheid, door wie zij zich hebben laten verleiden. Dit alles zal worden vervuld, zowel de bede als de profetie. Vrede; zal over Israël zijn, namelijk over het Israël Gods (Gal. 6: 16), dat niet alleen den naam heeft, maar ook werkelijk Israël is (Psalm 128: 6).

1) In vs. 3 spreekt zich de vrees uit door uitwendigen dwang van machtige mensen, bijv. van de toenmaals in Palestina machtige Samaritanen en de hen ondersteunende Perzische groten, om tot iets verleid te worden wat met den godsdienst niet te rijmen was. "Alleen niets halfs, verkeerds en met het gestrenge geweten onverenigbaars! Dit was het gevoelen van die eerste stichters van het nieuwe Jeruzalem, en daarmee komt ook goed het slot in vs. 4 en 5 overeen..

Vrede is het einde der dwingelandij, der vijandschap, der verdeeldheid, van de onrust, den angst; vrede is vrijheid en harmonie en eenheid en veiligheid en zaligheid..

Met  den  uitroep:  "Vrede  over  Israël"  de  gehele  zaligheid  Gods  in  hare  kostbare  vrucht samenvattende, breidt de Psalmist zegenend zijne handen uit over het ware Israël, dat uit den Geest geboren is en een welgesteld hart spreekt er het Amen bij uit..

Niet alleen de gebeden hunner broederen, maar de tussenkomst van den Middelaar verzekert Israël van de beschermende macht en de bewarende genade van zijn God. Vrede zal zijn over iedere waren Israëliet, in wie geen bedrog is. Heere! reken ons tot dat volk voor tijd en voor eeuwigheid..

Onder hen, die van vurigen ijver blaakten voor de ere Gods, waren er ook, die gemene zaak met den vijand maakten. Ook toen was er onkruid onder de tarwe. En deze richtten meer schade aan dan de openbare vijanden. Zij behoorden niet tot het geestelijk zaad van Abraham, en daarom spreekt de dichter er van, dat de Heere hen zal doen weggaan met de werken der ongerechtigheid. De hypocriet en de openbare vijand zullen enerlei lot wedervaren.

4.

III. Vs 4 en 5. Thans komt weer het gehele koor aan het woord; hij maakt ene scheiding tussen de goede en vrome harten in de gemeente en de anderen, die afwijken op hun kromme

wegen; hij verkondigt dezen den ondergang met de boosdoeners, met wie zij zich verenigd hebben; en wenst hun den vrede en alles goeds van den Heere.

4. HEERE! doe den goeden wel, en degenen, die oprecht zijn in hun harten, die zich door gene onderdrukkingen van U laten afbrengen.

5. Maar die zich, van wege de onreinheid hunner harten, neigen tot hun kromme wegen 1), die zal de HEERE weg doen gaan met de werkers der ongerechtigheid, door wie zij zich hebben laten verleiden. Dit alles zal worden vervuld, zowel de bede als de profetie. Vrede; zal over Israël zijn, namelijk over het Israël Gods (Gal. 6: 16), dat niet alleen den naam heeft, maar ook werkelijk Israël is (Psalm 128: 6).

1) In vs. 3 spreekt zich de vrees uit door uitwendigen dwang van machtige mensen, bijv. van de toenmaals in Palestina machtige Samaritanen en de hen ondersteunende Perzische groten, om tot iets verleid te worden wat met den godsdienst niet te rijmen was. "Alleen niets halfs, verkeerds en met het gestrenge geweten onverenigbaars! Dit was het gevoelen van die eerste stichters van het nieuwe Jeruzalem, en daarmee komt ook goed het slot in vs. 4 en 5 overeen..

Vrede is het einde der dwingelandij, der vijandschap, der verdeeldheid, van de onrust, den angst; vrede is vrijheid en harmonie en eenheid en veiligheid en zaligheid..

Met  den  uitroep:  "Vrede  over  Israël"  de  gehele  zaligheid  Gods  in  hare  kostbare  vrucht samenvattende, breidt de Psalmist zegenend zijne handen uit over het ware Israël, dat uit den Geest geboren is en een welgesteld hart spreekt er het Amen bij uit..

Niet alleen de gebeden hunner broederen, maar de tussenkomst van den Middelaar verzekert Israël van de beschermende macht en de bewarende genade van zijn God. Vrede zal zijn over iedere waren Israëliet, in wie geen bedrog is. Heere! reken ons tot dat volk voor tijd en voor eeuwigheid..

Onder hen, die van vurigen ijver blaakten voor de ere Gods, waren er ook, die gemene zaak met den vijand maakten. Ook toen was er onkruid onder de tarwe. En deze richtten meer schade aan dan de openbare vijanden. Zij behoorden niet tot het geestelijk zaad van Abraham, en daarom spreekt de dichter er van, dat de Heere hen zal doen weggaan met de werken der ongerechtigheid. De hypocriet en de openbare vijand zullen enerlei lot wedervaren.

PSALM 126.

DER VROMEN DROEFHEID ZAL IN VREUGDE WORDEN VERANDERD.

1. Een lied Hammaälôth (Psalm 120: 1 ).

Wederom een lied van dien heiligen zanger, die David’s en Salomo’s bedevaartliederen of liederen der opgangen tot een volledig pelgrimsboek heeft uitgebreid (Ezra 4: 24 Aanm), aan den vorigen, eveneens door hem vervaardigden Psalm sluit zich de voor ons liggende aan

door het hoofdwoord Zion, waarom hij onmiddellijk daarop volgt; wat den inhoud betreft, sluit hij zich aan Psalm 120 en 123 aan, en laat ons de uit Babel teruggekeerde gemeente aanschouwen in haar leed en haar wee, zowel als in hare gebeden en verwachtingen.

I.  Vs.  1-3.  De  gemeente  herinnert  zich  vooreerst  den  tijd  vol  grote  vreugde  en  zalige verrassing, toen de Heere hare verlossing uit de Babylonische ballingschap bewerkte, en toen het ook voor de Heidenen zichtbaar werd, wiens hand deze verlossing had teweeggebracht.

Als de HEEREdoor de toestemming, die Kores, koning der Perzen, in het jaar 536 vóór Chr. gaf (Ezra 1: 1 vv.), de gevangenen Zions wederbracht, waren wij gelijk degenen, die dromen 1); de plotseling aangevangen verlossing scheen ons in den beginne gene werkelijkheid, maar slechts een schone droom te zijn; wij konden het van blijdschap niet geloven.

1) In dezen Psalm wordt aan een der grootste daden des Heeren gedacht, weleer aan Zijn volk bewezen, alleen te vergelijken met de verlossing van Jacobs nakomelingen uit Egypte; en beide verlossingen zijn het voorbeeld en onderpand van de verlossing der Gemeente uit het diensthuis en de gevangenis der zonde en Satan’s macht door Jezus Christus, onzen Heere. Daarom heeft de Christelijke Kerk van alle eeuwen dezen Psalm met veel voorliefde tot de hare gemaakt. Augustinus verklaart het opschrift reeds: "een opgangslied voor degenen, die optrekken naar  het  hemelse Jeruzalem," en Luther  zegt:  "wij willen dezen  Psalm van de algemene gevangenis des gansen menselijken geslachts en zijne uitredding uitleggen.".

2. Toen werd onze mond vervuld met lachen, daar de indruk van het geluk, dat zo wonderbaar verschilde van het doorgestane leed, ons den mond tot lachen dwong, daar de vreugde in volle stromen zich wilde uitstorten, en onze tong werd met gejuich vervuld, daar de jubelende stemming des harten de tong tot een jubelen drong, dat wegens de onuitputtelijke stof geen einde zou nemen (Job 8: 21); toen zei men, omtrent ons onder de heidenen: de HEERE heeft grote dingen aan dezen gedaan, zo verwonderingwekkend werkte ook op hen die wondervolle verandering van ons geluk (Joël 2: 21. Jes. 52: 9 vv. 52.9).

3. Eéne stem. De HEERE heeft grote dingen bij ons gedaan, ja de Heidenen hebben het terecht opgemerkt, dies zijn wij verblijd, want Gods genade is tot ons wedergekeerd.

De  gevangenen Zions,  dat  zijn alle gelovigen,  alle kinderen Gods,  die in de genade des Heeren en onder de tucht Zijns Geestes staan. Zij zijn wel is waar, hier beneden reeds verlost, want zij zijn vrij gemaakt van hun zondenschuld, van den vloek der wet en van het geweld des satans. Zij zijn echter, omdat zij in dezen tabernakel zijn, ook aan de andere zijde nog met zo  vele banden van zwakheid, van  smart, van ijdelheid gebonden, en verlangen naar hun volkomene verlossing. Die zal dan ook eenmaal komen-voor ieder in ‘t bijzonder voorlopig, als de Heere hem een zalig einde geeft en hem in genade uit dit jammerdal tot Zich in den hemel  neemt;  voor  de  gehele  gemeente  in  hare  buitengewone  volheid  en  heerlijkheid, wanneer Hij, de Verlosser, met een geroep en de stem des aartsengels en met de bazuin Gods nederdaalt van den hemel en de doden in Christus eerst zullen opstaan, daarna die dan nog op aarde en in hun lichamen zijn, en zij zullen met deze worden opgenomen in de wolken, den Heere tegemoet  in de lucht.  Dan zullen wij zijn als die dromen. Ja, reeds zullen wij als

dromende en geheel van vreugde buiten ons zelven zijn, wanneer een zalige dood ons uit deze tegenwoordige boze wereld overvoert in ene andere betere wereld, wanneer de engelen op den Elia’s-wagen onze ziel naar huis brengen in het  ware vaderland; zij stijgt  dan op de eeuwige bergen, naar welke zich hier beneden steeds haar oog verhief en van welke hare hulp kwam; zij bestijgt den koningsburg van Hem, die Davids Zoon en Davids Heer tegelijk is. Zij trekt in met den palmtak der overwinning in hare rechterhand, achter zich al de ellende van den tijd, vóór zich de opene heerlijkheid. Hoe zal het daar zijn? Vreugde en genot zullen haar met ene zalige kracht aangrijpen, van vreugde en genot overstelpt, zal zij niet weten, wat haar geschiedt. Er zullen zich voor haar wonderen Gods openen, die nog geen oog gezien en geen oor gehoord heeft, en die in geen mensenhart zijn opgeklommen; want wij zien hier beneden slechts  het  minste  van  Zijne  wonderen.  Maar  het  hoogste  is:  zij  zal  God  zien,  het ongeschapene  Heilig-Heilig-Heilige  Licht;  dat  zal  in  haar  ene  onuitsprekelijke  vreugde ontsteken en ene onuitsprekelijke zaligheid in het hart storten. Alle ijdelheid daarentegen, alle plagen,  alle ellenden van dezen tijd,  die op  aarde als met  haar  wezen schenen te zamen gegroeid te zijn, zodat  zij zich zelf niet  anders kende dan als ene gekwelde ziel,  zij zijn voorbij; want smarten en zuchten kunnen toch niet meer daar zijn, waar eeuwige blijdschap en vredevolle sabbat Gods is..

Als degenen, die dromen, zullen wij echter eerst recht dan zijn, wanneer de laatste grote dag komt en de Heere Zijne uitverkorenen verzamelt van de vier winden, van het ene einde des hemels tot het andere einde. Dan zullen wij niet alleen diegenen wedervinden, en voor eeuwig weer bezitten in verheerlijkte gedaante en in hemelse natuur, die wij in dit leven gekend en bemind,  en  wier  sterven  wij  zozeer  bejammerd  en  betreurd  hebben;  wij  zullen  dan  ook diegenen aanschouwen, die door alle tijden heen den Heere hebben gehoorzaamd en geloofd, en  door  wier  woord  wij  zelf  gelovig  geworden  zijn-de  heilige  aartsvaders,  de  geliefde profeten, de grote Apostelen, de getrouwe bloedgetuigen en martelaars de gehele gemeente der heiligen, zij zal voor onze ogen staan, en zij zal ons in haar midden opnemen, zodat wij in hare vriendschap en gemeenschap de bruiloft des Lams vieren. Dan zal onze mond vol lachen zijn en onze tong met gejuich. Hier onder het tegenwoordige kromme en verdraaide geslacht is  onze  mond  zeer  dikwijls  vol  van  heilige  verontwaardiging,  wanneer  wij  Jacob  zijne overtreding en Israël zijne zonden moeten aantonen. Hier is dikwijls onze tong vol klachten, wanneer er geen einde is aan het branden en vernielen, en de mensen met ziende ogen niet willen zien, noch met horende oren horen, maar zich zelven toorn vergaderen tegen den dag des toorns en de openbaring van het rechtvaardig oordeel. Op dien dag des Heeren zal Hij allen, die den gelove niet wilden gehoorzaam worden, buitenstoten en alle ergernis uit Zijn rijk te zamen vergaderen en in den vurigen oven werpen. Dan zal onze mond vol lachen zijn, want  dan zijn wij degenen, die triomferen, die hun zaak zien zegepralen en hun vijanden onder hun voeten zien. Eertijds was het anders, eertijds waren wij een klein verdrukt hoopje, een vloek der wereld en een voetwis voor alle mensen; maar dan zal het zijn: "de rechterhand des Heeren is verhoogd, de rechterhand des Heeren doet krachtige daden." En gelijk onze mond vol lachen is, zo is onze tong vol gejuich over den Heere, die onze ziel van den dood heeft gered en onzen voet van aanstoot, die ons bekwaam heeft gemaakt tot de erve der heiligen in het licht, en geen berouw gehad heeft over Zijne genade en verkiezing. Dan zullen allen, die ons benijdden, die met ons tot het geloof werden geroepen, maar de genade Gods hebben verworpen, zich zelven moeten veroordelen en het eeuwige leven onwaardig achten.

Dat zijn de heidenen, onder welke men omtrent ons zal zeggen: "De Heere heeft grote dingen bij hen gedaan." Ook zij die heden noch woeden en met elkaar beraadslagen tegen den Heere en Zijnen Gezalfde, zullen er eens enige gedachten van hebben, hoe zalig zij zouden hebben kunnen worden, zo zij de banden niet hadden verscheurd, waarmee de Heiland hen aan Zijn zacht juk had willen knopen, en de koorden Zijner liefde niet van zich hadden geworpen. Zij zullen  ten  minste  begrijpen,  welke  kwelling  en  pijn  zij  zouden  hebben  kunnen  ontgaan, wanneer  zij  zich  hadden  willen  laten  redden,  en  zullen  degenen,  die  waarlijk  gered  zijn geworden, gelukkig prijzen.

Terwijl echter de door den nood ontperste belijdenis: "De Heere heeft grote dingen aan hen gedaan," den heidenen zelven niet meer baat, nemen de zaligen en volmaakten, de verlosten des Heeren het hun van den mond weg, en maken het tot hun eigen lofzang, die door den hemel weergalmt  en in alle eeuwigheid voortklinkt: "de Heere heeft grote dingen aan ons gedaan, dies zijn wij verblijd!" O, wie nog tijd heeft over het heil zijner ziel na te denken, de hel naar beneden te vermijden en den weg des levens, die naar boven gaat, te verkiezen, die bedenke zich niet lang, opdat het niet te laat worde; hij sta af van ongerechtigheid, verlate den breden weg, waarop zo velen wandelen, en ga over op den smaden weg, aan de zijde van hen, die  uit  Babel  zijn  uitgegaan  en  naar  Jeruzalem  heentrekken.  Zij,  deze  teruggeleidenen wedergekeerden, bidden nu nog, in den tijd der genade, voor hen, en omvatten hen in het gebed, dat wij in de vier volgende verzen lezen; want allen, die zelf de kennis der zaligheid hebben ontvangen, hebben geen sterker verlangen, dan dat de Heere er velen bekere en hen nazende op den weg der gerechtigheid. Zij behoren ook eigenlijk tot ons, tot de kinderen Zions, de nog achtergeblevenen in Babel; zij zijn toch in den naam des Heeren Jezus gedoopt, terwijl het dierbaar en heilig bloed des Heeren voor hen vergoten is: zo denken de bekeerden, en zij zouden zo gaarne allen met zich medetrekken.

Sommige Christenen hebben ene droevige geneigdheid, om bij alles op de donkere zijde te zien, en om meer te blijven stilstaan bij hetgeen zij doorgegaan zijn dan bij hetgeen God voor hen deed. Vraag naar hun indruk van het Christelijk leven, en zij zullen spreken over hun gedurigen  strijd   hun  zware   beproevingen,   hun  smartelijke   wederwaardigheden  en  de zondigheid hunner harten, terwijl zij bijna geen melding maken van de genade en hulp, die God hun geschonken heeft. Een Christen daarentegen, wiens ziel in een gezonden toestand is, zal  blijmoedig  te  voorschijn  treden  en  zeggen:  Ik  wil  niet  van  mij  zelven,  maar  tot verheerlijking van mijnen God spreken. Hij heeft mij uit een ruisende kuil, uit modderig slijk opgehaald  en  heeft   mijne  voeten  op  een  rotssteen  gesteld.   Hij  heeft   mijne  gangen vastgemaakt, en Hij heeft een nieuw lied in mijnen mond gegeven, een lofzang onzen God. De Heere heeft grote dingen bij mij gedaan, dies ben ik verblijd. Zulk een uittreksel van onze ondervinding is het allerbeste wat een kind van God hun kan aanbieden. Het is ene waarheid, dat wij beproevingen ondervinden; doch het is even waar, dat wij er uit gered worden. Het is waar, dat wij onze verdorvenheden hebben en met smart weten wij dit; maar het is ook even waar, dat wij een algenoegzamen Zaligmaker hebben, die deze verdorvenheden overwint en ons  van  hare  heerschappij  verlost.  Op  het  verledene  terugziende,  ware  het  verkeerd  te loochenen, dat  wij in den poel Mistrouwen geweest en in de vallei van Verootmoediging gegaan zijn; doch het zou even verkeerd zijn te vergeten, dat wij deze veilig en tot ons nut doorgegaan zijn; wij zijn er niet in gebleven, dank zij onzen almachtigen Helper en Leidsman,

die ons in een vruchtbaar land gebracht heeft. Hoe zwaarder onze beproevingen waren, des te inniger zal onze dank jegens God zijn, die ons in alles doorgeholpen en tot hiertoe bewaard heeft.  Onze  smarten  kunnen  de  melodie  van  onze  dankzeggingen  niet  verhinderen,  wij rekenen deze te behoren tot het gedeelte van den bas van ons levenslied: Hij heeft grote dingen bij ons gedaan, dies zijn wij verblijd..

4.

II. Vs. 4-6. Met de dankbare vreugde over haar wederkeren naar haar land, waarvan zij te voren melding maakte, verenigt hierop de gemeente van de naar Jeruzalem terugkerenden de bede,  dat  dit  werk  van  zegen  volbracht  worde.  Zulk  ene  voltooiing  is  wel,  zoals  de omstandigheden nu zijn, nog buiten het gezicht, maar zij kan niet altijd  uitblijven, op het onder tranen uitgestrooide zaad zal een heerlijke blijde oogsttijd volgen.

4. O HEERE! wend 1) nog in vollere mate onze gevangenis, dan Gij reeds deedt, door nog velen  uit  Babel  naar  het  vaderland  te  laten  wederkeren,  en  laat  zo  spoedig  aan  onzen tegenwoordigen,  nog  bij  voortduring  droevigen  toestand  een  einde  komen;  wend  onze gevangenis, gelijk Gij waterstromen in het Zuiden omwendt, wanneer de beken op nieuw in de  lente  door  de  toestromende  wateren  van  de  bergen  gevuld  worden  (Job  6:  17  vv.), waardoor het land weer met fris groen bedekt wordt.

1) Het tweede gedeelte van dezen Psalm bevat de bede, dat God de teruggebleven gelovigen evenzeer moge verzamelen. Maar deze vorm van bidden dicteert de Heilige Geest den Joden, die  reeds  weer  van het  verblijf in het  vaderland  genoten,  voor,  opdat  zij den in ellende verkerenden broeder niet zouden vergeten. Ofschoon nu de uitgang aan het gehele volk was opengesteld en de vrijheid was gegund, weten wij, dat een groot getal, ja, een grote menigte van die weldaad geen partij had getrokken. Sommigen waren door vrees weerhouden, anderen door lafhartigheid, omdat zij zagen, dat hun gevaar dreigde, die de reis niet aandurfden en liever in treurigheid hun tijd doorbrachten, dan als mannen de reis ondernamen. Ook is het gelooflijk dat velen de tegenwoordige rust en de gemakkelijkheid  boven het eeuwige heil verkozen..

De gemeente bidt  voor het heilige land een rijkelijk toevloeien van bevolking en daardoor nieuw leven, gelijk het naar de Sinaï-woestijn heen gelegene zuiden (Negeb = droogte), dat bij zijn gebrek aan waterbronnen (Jozua 15: 19) geheel van den regen moet leven, dit in zijne natuurlijke  omstandigheden  aanschouwelijk  voorstelt  door  de  Wady’s  die  in  den  zomer verdwijnen en in den winter met regenwater gevuld zijn.

De bede is om de voltooiing van het heerlijke en genadige werk, dat begonnen is. De tot hiertoe teruggekeerden zijn in verhouding tot het gehele volk slechts als ene kleine voorhoede (Ezra 1: 11 ), Maar Jeruzalem verlangde naar hare kinderen, en de Heere had gezworen (Jes. 49:  18):  Gij  zult  met  ene  ontelbare  menigte  van  tot  u  terugkerende  kinderen  worden aangedaan als met een sieraad, dat ene vrouw na de dagen van haar treuren als weduwe aandoet, en zult ze om u leggen als ene bruid den prachtgordel om haar bruidsgewaad.".

5. Eéne stem als in vs.3.  Die,  gelijk de gemeente der teruggekeerden thans doet, nu alle ondernemingen tot herstel des lands zo weinig uitzicht op gunstigen uitslag aanbieden, met tranen zaaien, omdat het uitgedroogde aardrijk weinig hoop geeft, dat het zaad zal opschieten, zullen  met  gejuich  maaien  (vgl.  omtrent  de  vervulling  van  dit  woord  ten  opzichte  der gemeente (Ezra 6: 16,22. Nehemia 12: 43), God toch weet tijd en uur, wanneer Hij aan ‘t uitgestrooide zaad vruchtbaarheid moet schenken, en middelen en wegen genoeg, om ook de schijnbaar meest vergeefse ondernemingen te doen gelukken.

Hoewel de natuurlijke betekenis hier ten grondslag ligt, zo mag men toch niet aannemen, dat de woorden in de eerste plaats in dien zin uitgesproken werden en slechts op hogere dingen zijn toegepast; want op de gewone betekenis past niet de onvoorwaardelijke algemeenheid, in welke de zin hier wordt voorgesteld. Hier is integendeel dadelijk van den geestelijken zaaier sprake. Men mag dan ook niet voorbijzien dat het: "die zaaien" geestelijk genomen, volgens den zamenhang, in welken alleen van het volk des Heeren sprake is, ene beperking inhoudt: "de zaaienden onder het volk Gods," of: "wij, die zaaien. In de wereld wordt zeer veel met tranen gezaaid, zonder in vreugde te oogsten, en dit aan de wereld in verkeerde verklaring toegeroepen, in plaats van het: "Bekeert u" zou aan het vers het karakter van een valsen troost geven..

6. Die het zaad draagt, dat men zaaien zal, gaat al gaande en wenende 1), doet gene schrede voorwaarts zonder te wenen (2 Samuel 3: 16; 15: 30), omdat, hoe goed en vruchtbelovend het zaad zij, hij moet vrezen, dat het te vergeefs zal uitgestrooid worden van wege de dorheid en onvruchtbaarheid van den grond; maar voorzeker zal hij met gejuich wederkomen, dragende zijne schoven 2), door welke zijne hopeloosheid beschaamd werd.

1) De Profeet wil het voortdurende door het herhalen van een woordje aantonen, daar hij zegt: "zij gaan, zij gaan," want er komt geen einde aan het wenen, voordat wij in de groeve zijn geborgen, hoewel nu en dan een korte tijd wordt gegeven om zich te herstellen..

Zolang gij, mijne ziel, nog in het Babel dezer wereld moet leven en dwalen, zo weet, dat het u nog veel tranenzaad zal kosten; het kost tranen van boete, zoals bij David, Petrus en de grote zondares; het kost tranen van wege uw ambt, als bij David, Jeremia, Paulus, ja bij Christus zelven; het kost tranen des gebeds als bij David, wien zijne tranen bijna tot ene spijze waren geworden; het kost tranen van lijden en van medelijden. Wordt onder dat alles echter niet verdrietig, de vreugdevolle oogst maakt toch alles weer goed. vergelijk

2) Gelijk onder het zaad moet verstaan worden, wat ieder tot het opbouwen van het Godsrijk bijdraagt, zo onder de garven de heilzame vrucht, die daaruit voortkomt, daar God boven bidden en denken daartoe den wasdom geeft. Nog heerlijker dan aan deze zijde des grafs zal deze  verandering  van  wenen  in  verblijden  aan  gindse  zijde  worden  ervaren;  het  hier uitgezaaide met tranen bevochtigde zaad zal daar tot wonderbaar heerlijke garven geworden zijn, van welke de heilige Bernhard zegt: "zo groot zijn deze garven, dat zij niet gemeten, zo vele, dat zij niet geteld, zo kostelijk, dat zij niet gewaardeerd kunnen worden.".

Een blijde oogst na een droevig zaaien: 1. wie waarborgt dien? 2. wie ontvangt dien? 3. wie verwacht  dien? Met  tranen begeleiden wij dikwijls genoeg ons handelen en ons lijden op aarde; maar  of er altijd de gewenste vrucht van komt! Wanneer niet? Wat is daarvan de oorzaak?.

In de hete luchtstreken zaait de landman dikwijls bij het uitblijven van den regen met grote moeite, zonder hope. Maar de regen komt (vs. 4) en het wordt alles geheel anders dan hij gevreesd had. Zo is het altijd in het rijk Gods. Juist die onderneming slaagt dikwijls het best, die aanvankelijk hopeloos scheen en die onder den last des lijdens aanving. De stille, zachte en kalme ernst der gelovige hope moest aan dit lied voor de bedevaartgangers iets ongemeen indrukwekkends  geven,  en  even  zodanigen  indruk  heeft  het  ook  in  de  Christelijke  kerk gemaakt, waar het in vele liederen der gemeente weerklank en nagalm gevonden heeft..

Hier  ziet  gij,  o  discipel  des  Heeren!  een  beeld  van  uwen  tegenwoordigen  arbeid  en toekomstigen  zegen.  Gij  zaait  misschien  in  tranen,  gij  doet  uwen  plicht  te  midden  valt vervolging, droefheid, ziekte, pijn en zorg; gij arbeidet in de kerk en men heeft uwen arbeid niet opgemerkt, doch- de dag zal komen, wanneer gij in vreugde zult maaien; overvloedig zal uw oogst zijn en groot uwe vreugde in den Heere.

Het is ontwijfelbaar zeker, dat de Heere een onafwijsbaar verband heeft gelegd tussen zaaien en maaien, d.i. dat het maaien afhangt van de wijze, waarop men zaait. Op geestelijk gebied zijn de ware tranen, die van eigen zwakheid, van schuldgevoel en verootmoediging. Dit is tevens het in hope zaaien. Wie met tranen zaait, verwacht het maaien niet van zich zelven, maar van den Heere God, die Zijne kracht in de zwakheid der Zijnen volbrengt.

PSALM 127.

EEN GEZEGEND HUISGEZIN.

1. Een lied Hammaälôth (Psalm 120: 1 ), van Salomo (1 Koningen 4: 32 ),

Wij zijn hier op het midden van de 15 liederen der optochten, zeven liederen van die soort gaan onzen Psalm vooraf en zeven volgen hem. Dat deze gelijk het opschrift zegt, werkelijk door Salomo vervaardigd is, daarvoor spreken vorm en uitdrukking, die met die der Spreuken overeenkomen; bovendien is zijn gehele inhoud niets meer dan ene uitwerking van het thema, Spreuken 10: 22: "De zegen des Heeren maakt rijk, en Hij voegt er gene smart bij." Wat nu van het geluk des vromen in zijn huiselijk leven gezegd wordt, scheen ene overbrenging op de gehele gemeente en alzo ene geestelijke verklaring toe te laten, zelfs te eisen. Daar Salomo echter slechts een geringen kinder-zegen had, scheen het tegendeel van zijn woord in vs. 3 vv. juist bij hem bewezen te worden (1 Koningen 11: 42 3: 14 ) Toen daarom in de eerste tijden na de ballingschap, het betrekkelijk geringe getal der teruggekeerden, het verlangen naar ene grotere uitbreiding bij de gemeente opwekte en de verstoring van den tempelbouw door de vijandige naburen het recht deed gevoelen, dat voor het bouwen van zulk een huis, zo als men het  had aangevangen,  aan Gods zegen alles gelegen was,  toen eigende men  zich  zonder

bedenking den Psalm als belofte van ene betere toekomst toe, en nam men dien op in het pelgrimsboekje. (Ezra 4: 24 ).

I. Vs. 1 en 2. Van den Heere alleen komt het welgelukken van onzen arbeid, de gerustheid van onze nachtrust, de voorspoed in onze broodwinning; zonder Hem is alle arbeid, zorg en moeite te vergeefs.

Zo de HEERE het huis niet bouwt, te vergeefs arbeiden zijne bouwlieden daaraan; zo de HEERE de stad niet bewaart, te vergeefs waakt de wachter 1), die ter bewaking gedurende den nacht gesteld is.

1) Dat Salomo bij het "bouwen van het huis" aan het bouwen van den tempel en zijne vele prachtige paleizen en schone lusthoven gedacht heeft, kan wel zijn, maar als hij ook spreekt van het bewaken en bewaren der stad, en van de moeilijke bezigheden der mensen, dan komt het ons voor, dat hij het oog heeft op het gehele maatschappelijke leven en bedrijf, dat van het huisgezin uitgaat. En is dit zo, dan hebben wij hier niet enkel te denken aan het bouwen van een stoffelijke woning, maar tegelijk aan de inrichting en regering van het huisgezin, en dan is de wachter, die de stad bewaakt, tegelijk het beeld van de Overheden der stad, geroepen tot hare regering en bescherming..

2. Het is te vergeefs, dat gijlieden, tot verkrijging van het dagelijkse brood voor u en de uwen, vroeg opstaat en laat opblijft tot in den nacht (Jes. 5: 11), te vergeefs dat gij eet brood der smarten 1),  dat  gij telkens het  laatste genietende,  vol bezorgdheid zijt,  van waar  gij uw volgend maal zult  verkrijgen,Het  is alzo,  dat  Hij het  Zijnen Jedidjah (2  Samuel 12:  25), Zijnen  beminden  als  in  den  slaap  geeft  2),  die  in  de  rechte  betrekking  tot  Hem  staan ontvangen het, zonder dat zij weten hoe (Genesis 2: 21 vv. 1 Koningen 3: 5 vv.).

1) De dichter geeft  hier een scherpe tegenstelling tussen het werk Gods en het werk der mensen. Hij wijst er op, dat alles, ook in het dagelijkse leven, afhangt van den zegen Gods, van het alles verrichten in de gunste Gods. Ene tegenstelling, die, voor wie niet willens blind is, door de dagelijkse ervaring wordt bevestigd.

2) De zanger heeft hier de zodanigen voor ogen, die zonder God arbeiden en bezorgd zijn. Geheel  anders  zou  hij  spreken,  wanneer  hij  de  zodanigen  op  het  oog  had,  die  in  vals vertrouwen op God de handen in den schoot leggen. Niet de arbeid, die na den zondeval door God is ingesteld, (ook vóór dien bebouwden de eerste mensen Eden, Genesis 2: 15), en het zorgen wordt veroordeeld, maar alleen de verderfelijke, alle gebed dodende waan, dat men zonder den Goddelijken zegen iets zou kunnen bereiken..

Menigeen begint een huis te bouwen, maar hij kan den bouw niet voltooien, of hij sterft zonder het te kunnen betrekken, of de bouw mislukt door onvoorziene schade; of wordt, wanneer zij gelukt, ene prooi van geweldadige verwoesting-wanneer God zelf het niet bouwt, zo vermoeien zich de arbeidslieden te vergeefs. Menige stad is wel bewaard, en schijnt door wijze voorzichtigheidsmaatregelen tegen ieder ongeval, tegen brand en overvallen verzekerd. Maar wanneer God zelf haar niet meer bewaakt, zo is het te vergeefs, dat de zodanigen, wien

de  bewaking  is  toevertrouwd,  wakende  blijven  en  met  alle  zelfverloochening  hun  ambt waarnemen. Velen haasten zich om vroeg op te staan en aan het werk te komen en zitten tot laat in den nacht. Het is te vergeefs, roept hun de dichter toe, het brengt u toch niet aan, wat gij meent  te kunnen afdwingen, gij eet  daarbij nog brood  der smarten, met  moeite en in kommer  verkregen;  even  zo  goed  en  rijkelijk  als  gij  het  door  voortdurende  moeite  en zorgvolle inspanningen weet te verkrijgen, geeft God het Zijnen lieveling (Psalm 60: 7) in den slaap,  d.i.  geheel zonder  zijn toedoen,  zonder  dat  hij  zich onrustig  op  dat  eigen werken toelegt, maar geheel ontbloot van eigene kracht en zonder enige verdienstelijkheid zich aan God toevertrouwt..

In den slaap geven wil zeggen, zonder dat Zijne gunstgenoten bezorgd zijn voor de toekomst, of onrustig alles in het werk stellen, maar zich volkomen in vertrouwen overgeven aan den Heere God.

Drie Z’s behoren aan God: zorgen, zegenen, zaligen.

3.

II. Vs. 3-5. Hoezeer aan Gods zegen alles gelegen is,  is  zo  duidelijk, dat  ook de meest verblinden het moeten opmerken in hetgeen men den huwelijkszegen noemt; want wat is in het  huisgezin  meer  boven  alle  lopen  en  zorgen  en  werken  verheven,  dan  het  bezit  van kinderen? En hoe meer kinderen een vader ten deel worden des te groter zegen.

3. Tweede koor. Ziet, als een bijzonder in ‘t oogvallend bewijs voor de waarheid van het (vs. 1) gezegde, de kinderen zijn een erfdeel des HEEREN, dat geheel afhankelijk is van den vrijen wil van den Gever (Genesis 30: 1 vv.), des buiks vrucht, dat ene vrouw zwanger wordt, is ene beloning 1) (Genesis 33: 5).

1) Hier brengt Salomo één voorbeeld voor, waardoor hij voornamelijk wil erkend hebben, wat hij tot hiertoe in het algemeen heeft bewezen, dat het leven der mensen door God bestuurd wordt. Niets schijnt meer natuurlijk, dan dat mensen uit mensen worden geboren. Zo moge het grootste gedeelte dromen, dat, nadat God dit van den beginne heeft vastgesteld, Hij zelf nu terug treedt en dat nu door een verborgen aandrift der natuur het kroost wordt geboren. Ja zelfs, wie met enig gevoel van godsvrucht begaafd zijn, erkennen het niet, ofschoon zij niet ontkennen, dat God de Vader en Schepper van het menselijk geslacht is, dat Zijne zorg tot deze  beweging  afdaalt,  maar  menen  dat  de  mensen  door  een  algemene  aandrift  worden geschapen. Salomo deze verschillende dwalingen willende verbeteren, noemt de kinderen een erfdeel des Heeren.  Salomo  zegt  hier,  dat  zij vaders worden,  wie de Heere met  die ere verwaardigt..

Kinderen  zijn  een  erfdeel  en  ene  vergelding  en  moeten  dus  niet  als  lasten,  maar  als zegeningen worden aangemerkt, want Hij, die de monden vermeerdert, zal ook, zo wij maar op  Hem  blijven  hopen  en  vertrouwen,  de  spijze  voor  dezelve  niet  laten  ontbreken. Obed-Edom en zijn ganse huis, waaronder acht zonen waren, werden zeer gezegend van God, omdat zij de Arke des verbonds een tijd lang geherbergd hadden..

Bijzonder  werd  onder  de  Oude  Bedeling  het  bezit  van  zonen  als  de  grootste  rijkdom aangemerkt.

4. Gelijk de pijlen zijn in de hand eens helds, gelijk deze reeds gereed zijn om de vijanden dadelijk bij den eersten aanval terug te drijven, zodanig zijn de zonen der jeugd 1) voor den vader, wanneer deze begint oud te worden, zij zijn steeds gereed om hem met hun jeugdige kracht te beschermen.

1) "Zonen der jeugd" zijn niet jeugdige mannen (Luther, Rudinger, Rosenmuller), maar het tegenovergestelde van zonen des ouderdoms (Genesis 37: 3). Als zodanig zijn zij reeds groot geworden, wanneer de vader begint oud te worden en daarom tot zijne hulp bekwaam.

5. Welgelukkig is de man, die zijnen pijlkoker, dat is zijn huis, met deze gevuld heeft, om de tegenstanders met zo vele pijlen als er nodig zijn, te kunnen ontmoeten; zij, die vader met de hem  omringende  zonen,  zullen  niet  beschaamd  worden,  als  zij  met  de  vijanden  spreken zullen, om hun vrijmoedig hun onrecht voor te houden,  of zich tegen hun aanklachten te verdedigen,  in  de  poort,  waar  men  de  openbare  aangelegenheden  pleegt  te  behandelen (Genesis 19: 1 Ruth 4: 1 vv.).

Dat een echtpaar zonen worden geboren, ligt het niet alleen aan Gods zegen? Dat zij goed opgroeien en aan de zijde der ouders staan, gelijk de pijlen in den koker tot den aanval gereed zijn, ligt het niet alleen aan Gods zegen? Dat moet ieder bekennen: alzo zijn de kinderen predikingen  van  Gods  bestuur;  zonder  die  wordt  gene  moeder  zwanger,  geen  kind  ooit geboren,  noch  groeit  het  op  en  wordt  groot.  God  moet  voor  alles  alleen  zorgen,  het beschikken, zegenen en wel doen gelukken.

Merrick vermeldt een Chinees spreekwoord: wanneer een zoon in een huis is geboren zijn een beugel en een pijl voor de poort gehangen.

Zo  bouw  dan,  Heere!  onze  huizen,  bescherm stad  en  land,  zegen  onze  vlijt,  voed  onze kinderen tot burgers van Uwe Godsstad, en laat ook ons eens genade vinden in het laatste oordeel.

PSALM 128.

PLICHT EN ZEGEN VAN GODVREZENDE ECHTGENOTEN.

1. Een lied Hammaälôth (Psalm 120: 1 ).

Psalm 127 volgt daarom op Psalm 126, omdat de verrassing van Israël over de verlossing uit Babel, zodat het  meende te dromen (Psalm 126: 1), hare verklaring vindt in de algemene waarheid, dat God Zijnen beminden in den slaap geeft, wat anderen door vermoeienis bij dag en bij nacht niet kunnen verkrijgen (Psalm 127: 2). Om ene zelfde reden volgt Psalm 128 op 127, evenals Psalm 2 op 1. Beide deze keren zijn Psalmen bij elkaar geplaatst, van welke de een met "welgelukzalig" begint (Psalm 128: 1) en de andere er mede besluit (Psalm 127: 5).

Zij staan tot elkaar in dezelfde betrekking als de gelijkenissen van den schat in den akker en van den kostbaren parel (Matth. 13: 44-46); in de eerste komt het Koninkrijk der hemelen voor als een geschenk van vrije genade, want de mens vindt, wat hij niet gezocht heeft; in de tweede als de hoogste en volkomene bevrediging van alle menselijk zoeken en verlangen, want de koopman zoekt paarlen en vindt ene zonder gelijke. Zo wordt wat den mens gelukkig maakt in Psalm 127 als ene gave, in Psalm 128 als een loon voorgesteld. Daar komt het voor als ene genadegift in tegenstelling tot het van God vervreemde menselijke eigen werk, hier als ene vrucht van het ora et labora (bid en werk). Naar alle waarschijnlijkheid behoort de Psalm denzelfden maker toe en tot denzelfden tijd als Psalm 120, 121, 123, 125 en 126. Terwijl hij wil aanwijzen, hoe de godsvrucht en gerechtigheid nooit hun loon missen, bestrijdt hij de treurige moedeloosheid,  welke toen in Israël insloop,  en heeft  hij hetzelfde thema als de profeet Zacharia in Hoofdstuk 8.

I. Vs. 1-3. In de eerste plaats houdt de gemeente zichzelve voor ogen, dat de voorwaarde voor alle heil Gods zegen is, waarop zich dan ene enkele stem verheft, die de lieflijkheid van dien zegen in ‘t huisgezin en in ‘t huwelijk beschrijft.

Gehele  koor.  Welgelukzalig  is  een  iegelijk,  zo  mag  de  gemeente  des  Heeren  uitroepen, ondanks alle treurige omstandigheden, die nog op haar drukken, een iegelijk, die den HEERE vreest, en die vreze des Heeren ook betoont, zodat hij iemand is, die in Zijne wegen wandelt.

Een jongeling of ene jonkvrouw kan allerlei edele en schone voorrechten hebben, die een groot gewicht in de schaal kunnen leggen bij het sluiten van een huwelijk, voorrechten van lichaam,  verstand,  gemoed.  Het  betaamt  ook  de uitwendige omstandigheden,  die vóór  of tegen een huwelijk spreken, ernstig ter harte te nemen-en gelukkig zij, die daarbij den raad van verstandige ouders genieten; maar dat alles komt eerst dan in aanmerking, wanneer over de hoofdzaak geen twijfel meer bestaat, dat de man der vrouw, en de vrouw den man het allernoodzakelijkse   mede   ten   huwelijk   brengt,   een   godvruchtig   hart,   een   vromen, Christelijken zin. Wiens uitwendige levenswandel niet den toets van Gods geboden, de eisen van Christelijke rechtschapenheid kan doorstaan, wie in den ongehuwden staat ondeugden duldt,  die  nooit  te  verenigen  zijn  met  den  Christelijken  ernst,  of  wie,  bij  uitwendige onbesprokenheid, inwendig van het Christelijk geloof niets weet of bezit, wie over hetgeen zijn eeuwig welzijn aangaat lichtvaardige grondstellingen heeft, of er niet aan denkt; aan wien men het zien kan, dat hij in Gods Woord niet terecht kan, dat het hem noch nooit het hart verbroken of genezen heeft, die kan in een huwelijk noch zegen aanbrengen, noch zegen ontvangen-aan zulke mensen is niets beloofd. Zij gaan in het algemeen niet op Gods wegen, daarom ook niet in den echt. Men rekent dikwijls uit, dat de man een overvloedig inkomen, en de bruid geld genoeg heeft, en is alzo in de verzoeking van den Mammon gekomen, in plaats van onder de leiding Gods. Of men heeft den stand, den rang, den naam, de invloedrijke verbintenissen in het oog, die een huwelijk voorspiegelt, en men jaagt een bedrieglijk beeld na in plaats van een nederig maar zeker geluk. In het beste geval eindelijk tuimelt men in de dronkenschap van vleselijke liefde in den echt. Zo als de weg is zo gaat het den mens daarop, goed of kwaad! Geen wonder wanneer de in zonde of lichtzinnigheid gesloten huwelijksband tot een ijzeren juk wordt, waaronder men geen enkel gelukkig uur heeft..

2. Ene stem. Want gij, die den Heere vreest en in Zijne wegen wandelt, zult eten den arbeid uwer handen 1), uw arbeid zal niet te vergeefs zijn, de wijnstok zal zijne vrucht en het land zijn gewas geven (Zach. 8: 10 vv.); welgelukzalig zult gij zijn, in al uwe omstandigheden, en het zal u welgaan, de vloek der goddelozen (Hagg. 1: 6) zal u niet treffen.

1) "Zelf de vrucht van zijnen arbeid genieten" wordt in het O. T. altijd aangemerkt als een bijzondere zegen, gelijk men het omgekeerd voor den grootsten vloek hield, wanneer men vreemden moest zien verteren wat men gebouwd had (zie Leviticus 26: 16. Deuteronomium 28: 33. Jes. 62: 8,9; 65: 21,22)..

De Heere God belooft hier tweeërlei. Vooreerst, dat zij arbeid zouden hebben, en vervolgens, dat  die  arbeid  zou  gezegend  zijn.  De  arbeid  is  geen  vloek,  maar  een  zegen,  is  een scheppingsordinantie. Luiheid en lediggang is een vloek. God heeft nergens beloofd het brood des luiaards te zegenen, maar wel, dat de hand des vlijtigen rijk maakt. De Godzaligheid is een groot gewin, hebbende de beloften des tegenwoordigen en des toekomstigen levens.

3. Uwe huisvrouw zal wezen als een vruchtbare wijnstok aan de zijden van uw huis, die het gehele huis met zijn groen loof en zijne edele vruchten versiert (volgens ene andere uitlegging behoren de laatste woorden bij het  tweede gedeelte  van den zin en betekenen zij: in het binnenste van uw huis,uwe kinderen zijn als vrolijk opwassende olijfplanten, stekken van den olijf boom (1 Koningen 6: 31 ), rondom uwe tafel.

Men merke vooreerst op, dat de rede is overgegaan in ene aanspraak aan den godvruchtige, dat  is  om  aan  te  wijzen,  dat  hem  alles,  wat  nu  volgt,  als  een  zegen  van  boven  wordt toegedeeld en in den schoot geworpen..

De eerste belofte is de zegen van voedsel, de tweede van het huwelijk, de derde van kinderen. Terwijl het vroeg opstaan en lang bezig zijn niet genoeg is tot het verdienen van het voedsel (Psalm 127: 2), zal onder ‘s Heeren zegen bij dien, die God vreest en recht handelt, ook ene matige inspanning tot  bevrediging van zijne behoeften toereikend  zijn. Dergelijke beloften der Schrift luiden alsof er van een bovennatuurlijken zegen, die door  onzichtbare kanalen stroomt, sprake ware, en het is ook niet te loochenen, dat de wegen, langs welke Gods zegen in een Christelijk huisgezin komt, en hen doet voorspoedig zijn, meermalen voor ons oog geheel en al verborgen blijven; in het algemeen is het duidelijk, dat de godsvrucht, daar zij de mensen matig, tevreden, verstandig, arbeidzaam maakt, voor de werkzaamheid van elk beroep een voorspoed aanbrengende zegen moet zijn..

Zich  door  eigen  arbeid  te  voeden  is  een  plicht,  aan  welken  een  Paulus  zich  niet  wilde onttrekken (Hand. 20: 34), en zo zich zelven te kunnen voeden is een geluk; want wie het kan maakt zich nuttig voor anderen en tevens ook van hen onafhankelijk; hij eet het brood van Gods zegen, dat zoeter is dan het genadebrood der mensen. In nauwen zamenhang daarmee staat het geluk van een tevreden huisgezin, van een lieflijk en stil en hoopvol familieleven. Het beeld van den wijnstok, die in het geestelijke het hoogst geplaatste van alle gewassen is, is een geschikt beeld voor de vrouw, die van den man afhankelijk is en zijne ondersteuning nodig heeft, even als de wijnstok een stok of een huismuur; met de druiven worden hier de

kinderen, die zij draagt en voortbrengt, maar ook tevens (in betrekking tot de kinderloze) alle harten verheugende werkzaamheden der echte vrouw vergeleken, en nu leidt de huisvrouw, die daarbuiten weinig gezien wordt, een stil leven, dat geheel en al met het geluk van haren man en van hare familie verenigd is. De kinderen, die van zo edelen wijnstok afkomstig zijn, worden wanneer zij rondom de familie-tafel gezeten zijn, met afgelegde jonge olijfboompjes vergeleken, zo fris zijn zij als deze met hun altijd groene loof, zo veelbelovend..

Ene gehuwde vrouw liet op haren ring de woorden graveren: Bene parere, parere, parare det mihi Deus. (God geve mij goed voort te brengen, goed te gehoorzamen, goed huis te houden). "Mijne dochter," raadde Luther aan ene jonge vrouw, gedraag u zo jegens uwen man, dat hem het hart van vreugde klopt, wanneer hij van verre den schoorsteen van zijn huis ziet." "De olijftakken,  met  welke de kinderen worden vergeleken,  brengen noch  wel gene vruchten, maar zij zijn in zomer- en wintergroen en zijn gemakkelijk te buigen en te leiden."

Een  gezegend  huwelijk,  een  allergenoegelijkst  huisgezin  wordt  hier  voorgesteld  onder verschillende  zinnebeelden,  welke  de  levendigheid  van  den  Oostersen  denktrant  heeft zaamgevoegd. De onvruchtbaarheid strekte oudtijds onder Israël tot schande, en het werd als een oordeel aangemerkt, wanneer God de baarmoeder had toegesloten. Hier wordt daarom aan degene, die den Heere vreest, een vruchtbare echt toegezegd. De wijn en wijnstok wordt met recht geteld onder de edelste voortbrengselen der aarde. Bij zulk een edelen wijnstok wordt  de  huisvrouw  van  iemand,  die  den  Heere  vreest,  hier  vergeleken  en  wel  bij  een vruchtbaren wijnstok "aan de zijde van zijn huis." Kan de verkleefdheid van ene deugdzame vrouw aan het huis van haren man worden aangeduid in tegenstelling van ene ontuchtige vrouw, wier voeten niet in haar huis blijven (Spreuken 7: 11,12)? Althans men meent, dat de edele wijnstokken oudtijds in het Oosten, niet alleen in wijngaarden, maar ook wel, gelijk bij ons, aan de zijden der huizen geplant werden. De huisvrouw van elk, die den Heere vreest, wil de dichter zeggen, zal niet alleen zijn als een weluitgespreide wijnstok, die slechts tot sieraad dient,  maar  als een vruchtbare wijnstok  in het  voortbrengen van kinderen.  "Hare kinderen," wordt er bijgevoegd, "zullen zijn als olijfplanten rondom uwe tafel." -Men heeft opgemerkt, dat men oudtijds in het Oosten gewoon was de tafels niet alleen met olijftakken te versieren, maar dat men ook olijfbomen plantte in de gedaante van prieëlen, om de tafels door het lommer te overschaduwen. Althans de olijfplanten waren wegens het bestemde groen, den spoedigen groei en de heerlijke vruchten zeer bemind.

Bij zulke planten worden de kinderen vergeleken rondom de tafel, zo wegens het frisse en gezonde  van  hun  jeugd,  als  van  wege  het  genoegen  en  de  blijde  hoop,  welke  zij  den godvrezenden  vader  aanbrengen,   die  zich  reeds  verheugt  in  het  vooruitzicht  van  de aangename diensten, welke zij der maatschappij in hun mannelijke jaren bewijzen zullen..

4.

II. Vs. 4-6. De gemeente in haar geheel leert  en vermaant den zo even over het huis der godvruchtigen uitgesproken zegen nog eens juist in ogenschouw te nemen; vervolgens verheft zich weer ééne stem, die op de bron en vervolgens ook op den omvang en den duur van dezen

zegen wijst. Daarna roept de gehele gemeente haar "vrede over Israël", opdat wat straks van het huis eens godvruchtigen gezegd is de zegen voor geheel Israël uit Zion worde.

4. Gehele koor. Ziet, alzo als de zanger in vs. 2 en 3 gezegd heeft, zal zeker die man gezegend worden, die den HEERE vreest. Zijn woord is niet maar een ideaal, een ijdele droom, maar waarheid.

5. Eéne stem. De HEERE zal u zegenen uit Zion 1), waar Hij Zijnen zetel en Zijn heiligdom heeft (Psalm 20: 3; 134: 3),en gij zult het goede van Jeruzalem aanschouwen al de dagen uws levens, hoe klein ook nu nog de beginselen mogen zijn.

1) Elke zegen van ieder in het bijzonder komt uit Zion van den God des heils, die daar woning gemaakt heeft, en wordt daardoor volkomen, dat ieder in het bijzonder de welvaart der heilige stad en van de gehele gemeente, wier middenpunt zij is, mede beleeft; want Jeruzalem is in het koninkrijk Gods de alfa en de omega..

Sommigen willen dat  het  een gebed  is,  maar  lossen zo  den toekomenden tijd  op  in den wensende. Maar eer schijnt het samen te hangen met hetgeen te voren gezegd is, dewijl de Profeet nu duidelijker uitdrukt, dat van de goederen, welke men verkrijgt, God de Auteur is. Want  ofschoon  Zijne  genadegaven  ons  dikwijls  voor  de  ogen  worden  geplaatst,  toch verdonkeren  valse  voorstellingen  het  ware  gezicht  er  op.  Waarom  deze  herhaling  niet overbodig is; dat de gelovigen, zo dikwijls zij voorspoedig zijn, door God gezegend worden. Doch hij zegt uit Zion, opdat hij de vromen in het geheugen terugroepe het verbond, wat God met hen had opgericht. Want vriendschappelijk had Hij aan de onderhouders van Zijn Wet beloofd, hun genegen te zijn, maar deze erkende beginselen der vroomheid hadden zij van jongs af aan ingedronken. Waarom de Profeet leert, dat hij niets nieuws, of wat vroeger niet gehoord was, bijbrengt, dewijl zij van kindsbeen af uit de Wet hadden geleerd, dat ook door de tijdelijke weldaden bekend werd, dat het niet te vergeefs is God te dienen, maar verzekert nu tevens, dat dit door de zaak zelf gestaafd wordt. Maar omdat hij er bij voegt het goede van Jeruzalem, schrijft hij den vromen de Wet voor, dat zij niet in het bijzonder voor zich alleen zouden zorg dragen, of op eigen voordelen bedacht zijn, maar dat veeleer de voornaamste wens moest wezen, dat zij de Kerk Gods zagen bloeien. Want het zou zeer ongerijmd zijn, dat die  enkele  leden,  met  veronachtzaming  van  het  gehele  lichaam,  zouden  wensen  wat  hun voordelig was..

6. En dit: al de dagen uws levens, zal niet maar een korte tijd zijn, gij zult uwe kindskinderen zien,  zodat  uw oog  Jeruzalems ontwikkeling  zal aanschouwen.  Gehele koor:  Vrede over Israël, namelijk over het ware Israël, het Israël Gods (Psalm 125: 5).

Naast het eigen huis kennen Christelijke echtelieden nog een huis aan zegen, het Godshuid, waarin de Heere de gemeente zegent. Benevens de eigene familie kennen zij nog ene andere familie, het Israël naar den geest, de Christelijke kerk op aarde; nevens het vaderland hier beneden nog ene grote vaderstad, het Jeruzalem, dat Boven is, de Christelijke kerk in den hemel. Immers, wanneer ene familie nog zo gelukkig ware, maar voor het geluk, dat van de Christelijke kerk uitgaat, geen oog en geen hart, geen begrip en geen geloof had, zo deze kerk

met hare zegeningen haar onverschillig ware, zo blijft een treurige avond voor haar niet uit; maar de familie, die uit Zion gezegend wordt, die aan de belofte deel heeft, welke de Heere aan Zijn uitverkoren volk gegeven heeft, deze is in eeuwigheid gezegend..

Ieder  waar  Israëliet  verheugt  zich in den voorspoed van Zion.  Hierna zullen wij grotere dingen zien.  Jehova zal ons in het hemelse Zion zegenen met het zien van Zijne hemelse heerlijkheid.  Wij  zullen  het  goede  van  het  hemelse  Jeruzalem  zien,  den  rijkdom,  de schoonheid en de majesteit van die heilige stad. Wij zullen de nageslachten zien dergenen, die in haar licht wandelen, met den eeuwigen vrede en de eeuwige rust, die overblijft voor het Israël Gods..

PSALM 129.

DE OVERWINNING DER KERK OVER HARE VIJANDEN

1. Een lied Hammaälôth (Psalm 120: 1 ).

Wij hebben enen Psalm voor ons, die grote gelijkheid heeft met den 124sten van David; gelijk nu die Psalm in vs. 1 de aansporing bevatte: "zegge nu Israël" en dan in 125 een Psalm volgde, die met "vrede over Israël" sloot, zo vinden wij, dat hier het omgekeerde plaats heeft, -nadat  in Psalm 128: 6 de "vrede"  over  Israël is uitgesproken, begint  Psalm 129: 1 met eerstgenoemde aanmaning. Het is duidelijk, dat dit lied uit een tijd is, toen reeds vele zware verdrukkingen het volk getroffen hadden, waaraan de Heere een einde had gemaakt, zodat de ondergang van de nog aanwezige haters van Zion met vertrouwen kon worden afgebeden en verwacht.  Wij  hebben  bij  Nehemia  1:  3  dezen  tijd  nader  aangewezen  als  dien,  welke onmiddellijk aan het optreden van Nehemia voorafging. Gelijk van zelf spreekt is de dichter niet dezelfde, als die van Psalm 120, 121, 123, 125, 126 en 128, maar behoort hij tot ene periode  van  ongeveer  70-80  jaren  later.  Wellicht  is  hij  iemand  van  dezelfde  school  van zangers geweest als de eerste, en heeft hij daarna met Psalm 134 het pelgrimsboekje gesloten. (Ezra 4: 24 ).

I. Vs. 1-4. Talrijke en zware verdrukkingen zijn over Israël gekomen; dadelijk van het begin van zijn volksbestaan af, maar de Heere heeft naar Zijne gerechtigheid steeds weer uit alle bezwaren gered, zodat de verdrukkers Zijn volk nooit overmocht hebben tot op dezen dag, nu na lang oponthoud toch nog ten laatste de tempelbouw gelukkig is volbracht.

Eéne stem.  Zij,  mijne vijanden en vervolgers (vs.  5),  hebben mij dikwijls  en  zeer  zwaar benauwd van mijne jeugd af, die ik in Egypte heb doorgebracht (Ezech. 23: 3. Hos. 2: 15; 11: 1), zegge nu Israël;

2. Zij hebben mij dikwijls van mijne jeugd af benauwd, evenwel hebben zij, even als in alle vroegere verdrukkingen, zo ook in den laatsten tijd, nu zij meenden weer vrij spel te hebben, mij niet overmocht,

3.  Gehele  koor.  Ploegers,  deze  mijne  haters,  die  het  heilige  volk  en  het  land  als  een gevoelloze en slechts voor plundering bestemden akker behandelden, hebben op mijnen rug geploegd, zo dikwijls de Heere mij weer aan hun macht overgaf; zij hebben zonder enigen grens in aanmerking te nemen, hun voren lang getogen (Jes. 51: 23; 54: 11).

4. Maar de HEERE, die rechtvaardig is, en mij wel kastijdt, maar niet aan den dood overgeeft (Psalm  118:  18),  heeftsteeds,  wanneer  Zijn  tijd  en  Zijne  ure  daar  was,  de  touwen  der goddelozen, waarmee zij mij aan mijn juk hielden gebonden (vs. 2 en 3),afgehouwen, zodat ik weer vrij werd (Psalm 124: 7).

Er  is  geen  volk,  dat  zoveel  geleden  heeft  als  Israël.  Alle  andere  volken  hebben  zich onderscheiden  door allerlei uitwendige heerlijkheid en zijn daarna verdwenen. Israël werd onderscheiden door lijden, en het is gebleven tot op heden. Ga de gewijde geschiedenis van Jakob na, welk ene menigte ploegers zijn het, die Israël op den rug geploegd en er hun voren lang  over  getogen  hebben.  Hiermede  draagt  dit  volk  het  kenmerk  van  hun  Koning  bij uitnemendheid, den Messias. Door de benauwdheid moest het altijd heen. Ook Christus kwam door lijden tot heerlijkheid. Ieder Jood, zodra hij tot bewustheid van zichzelven komt, moet vragen:  zijn wij  een uitverkoren volk,  waartoe zijn wij dan uitverkoren,  tot  lijden of tot heerlijkheid? Wie niet gelooft zal antwoorden: enkel tot lijden. Immers men behoeft slechts Jood te zijn, om overal in gevaar te zijn van smaadheid te ontvangen, en in gelijk geval wordt een Jood nog altijd meer versmaad dan een Christen. Doch voor den gelovige is het lijden tot heerlijkheid. Wie men te voren was, hoe geëerd of bemind, zodra wordt men niet bekeerd of men krijgt iets van den smaad, doch dan is het de smaad van Christus. Deze smaad is van den waren Christen onafscheidelijk, en dit is zo waar, dat zelfs de hoogste rang en titel er niet van vrijwaren. Doch dit  verwekt  gene bezorgdheid en gene bevreemding bij den gelovige; hij weet, het is tot heerlijkheid. Ook hiervan in Israël het symbool. Hun mars door de woestijn vol van allerlei ellende naar een gezegend land, dat beloofd was, dat niemand gezien had, en dat echter zeker in bezit zou genomen worden, welk een zinnebeeld is het van de verwachting des Christens! Doch de zonde bederft en heeft ook Israël bedorven. Israël heeft in Christus het Christendom twee duizend jaren onder het hart gedragen, en toen het dat kind gebaard had, toen viel het in onmacht, maar om weer bij te komen. Het zal weer tot zijne bewustheid en tot zijne  kracht  terugkeren.  God  laat  de  zonde  toe,  maar  om  het  verbond  der  genade  te bevestigen.  Zo  laat  Hij  ook  het  slijk  over  Egypte  gaan,  om  het  daarin  te  zegenen  en vruchtbaar te maken. En wat zal het zijn, als Israël ook het symbool der heerlijkheid wordt? In dezen Psalm zien wij echter Israël tijdelijk in de macht zijner verdrukkers. Israël heeft met iederen overwinnaar geworsteld. Ja, is er wel een volk, waarmee zij niet geworsteld hebben? Zij werden altijd vertreden, omdat zij geen veroverend volk waren, wel een volk, dat op de puinhopen van zijne stad en zijn rijk kon voortleven, doch overwinnen kan het niet dan in Zijn Koning, den Messias. Na de inneming van Kanaän heeft het zich niet dan voor korten tijd onder David uitgebreid. Na dien tijd was het geen veroverend volk meer. -Israël staat thans, waar eertijds de volken stonden, en de volken staan, althans een deel hunner staat in de plaats  van  Israël;  doch  eenmaal zullen  de  volken  naast  Israël staan,  en  het  zal zijn  een broedervolk onder éénen koning, en ééne kudde onder éénen Herder..

En welk een lot heeft het geestelijk Israël des Nieuwen Verbonds gehad? In waarheid is met de  verhoogde  genade  ook  verhoogde  verdrukking  en  vervolging  van  de  wreedste  soort ontstaan, van den martelaarsdood van Stefanus af door de tijden der Apostelen heen, drie honderd jaren lang enkel voetstappen van bloed en tranen, van onuitsprekelijke kwellingen van de uitgezochtste soort. Welk een ontzettenden druk heeft in lateren tijd de profeet van de halve maan, heeft de woede der Noormannen en Vandalen veroorzaakt! Wat hebben in de twaalfde eeuw de arme Waldenzen moeten lijden! De kerk der Reformatie wijst verder dezen martelaarsstaat  aan  in  rechte  lijn;  de  vreselijke  vervolgingen  der  Christenen  in  Engeland, Frankrijk, Spanje, Polen, Hongarije, Boheme, van welke alleen in een tijdvak van 30 jaren meer dan 800.000 Christenen gedood zijn, zijn een luid sprekend getuigenis van de lang en diep getrokkene voren op den doorploegden rug der Evangelische kerk, maar daardoor ook van  hare  verkiezing  even  als  het  Israël  van  God.  Maar  tegenover  die  erkenning  van verdrukking, staat de erkenning van groter vertroosting; en de bewaring van de Apostolische, zowel als van de Evangelische kerk, welke bij zulk ene menigte van vijanden, bij zovele doodsteken waarlijk een wonder van God is, roept tot dezelfde belijdenis op..

5.

II. Vs. 5-8. Israël, dat nu weer uit ene zware verdrukking adem mocht scheppen, weet ook, dat Zions vijanden en haters nog bij lange niet verdwenen zijn, en zo verlangt het naar den tijd en bidt, dat die kome, als de tegenstanders niet alleen geheel en al te schande zullen worden, maar  het  hun  ook  naar  verdienste  zal  gaan,  wanneer  zij  in  hun  gehele  nietigheid  en verachtelijkheid openbaar worden, niet waardig die zalige en blijde inoogsting, die het volk van God wacht.

5. Ene stem. Laat hen beschaamd en achterwaarts gedreven worden, als een geslagen leger in volle vlucht (Psalm 6: 11) allen, die Zion, het volk van God, haten (Psalm 21: 9; 34: 22).

6. a) Laat hen worden als gras op de daken (Jes. 37: 27), hetwelk, omdat het gene aarde heeft, die bekwaam is voedsel te geven (Luk. 8: 6,13), verdort, eer men het uittrekt (Job 34: 20. Dan. 2: 34);

a) Job 8: 12; 40: 10.

Het vergankelijk geluk van de vijanden des Heeren wordt zeer gepast aangewezen door de vergelijking met het gras, dat op de platte daken van het Oosten gemakkelijk wortel schiet, maar ook spoedig,  omdat  het  geen wortel heeft, verdort. Het  is een bewijs van levendig geloof, dat het ellendige, kleine hoopje onder dit beeld de wereld kan aanschouwen, die in hare heerlijkheid pronkt..

Zo dikwijls ons de glans der vijanden verschrikt, of hun machtig aanzien, dan kome ons deze vergelijking in de gedachte, dat het kruid der daken wel schoon schijnt, maar zonder wortel is en daarom niet van langen duur: dat alzo zij, hoe nader zij in de overmoed hunner trotsheid bij de Zon komen, zij te spoediger door de vlam verteerd zullen worden, dewijl zij geen

wortel hebben, terwijl alleen de ootmoed het leven en de kracht uit God put, opdat Hij ons beziele..

Het gras der daken heeft geen diepe wortels en daarom is het niet bestand tegen de hitte der Oosterse zon, zodat het verwelkt eer het nog bloeit. Zo wil de dichter zeggen, eindigt ook het leven der goddelozen. Het komt niet tot rijpheid, maar wordt schielijk afgesneden.

7. Gehele koor. Waarmee de maaier zijne hand niet vult, dewijl het geen waarde heeft noch de garvenbinder zijnen arm, gelijk hij doet bij het goede koren, dat niet  verdort, noch wordt uitgerukt, maar een blijden oogst geeft;

8. En die voorbijgaan niet zeggen, gelijk degenen, die een akker, waarop geoogst wordt, voorbijgaan,  en  in  de  oogstvreugde  (Jes.  9:  3)  delende,  den  maaiers  en  garvenbinders toeroepen: De zegen des HEEREN zij bij u! Wij zegenen ulieden in den naam des HEEREN (Ruth 2: 4).

In  Nieuw-Testamentischen  zin  zijn  de  maaiers  en  garvenbinders  de  engelen  (Matth.  13: 30,39), en bij de vraag, wie de voorbijgaanden zijn, ligt het voor de hand met Augustinus aan diegenen te denken, die, van hier reeds in het vaderland, in het eeuwige leven zijn ingegaan..

PSALM 130.

GEBED OM VERGEVING VAN ZONDEN.

1. Een lied Hammaälôth (Psalm 120: 1 ).

Merkten  wij  reeds  bij  den  vorigen  Psalm  op,  dat  Israël,  ondanks  de  bevrijding  van  de verdrukking zijner tegenstanders, die het in den laatsten tijd ondervond, evenwel nog onder voortdurende verdrukking en in nood was (Psalm 129: 5 vv.), zo openbaart zich in dezen Psalm "uit de diepte" (Nehemia 1: 3 ) zijn ongelukkigen toestand in de gehele zwaarte als een toestand van straf, gelijk men zich daarvan bewust is geworden. Even als nu in den vorigen Psalm, de heilige zanger zich aan enen Davids-Psalm aansloot (124), zo neemt hij ook hier zulk  enen  tot  voorbeeld.  De  Christelijke  kerk  heeft  zijn  lied  bij  de  zeven  boet-Psalmen gesteld, en Luther heeft dezen onder de "allerbeste" of de "Paulinische" Psalmen (32, 51, 130, 143)  gerekend,  omdat  in  deze  de  doemwaardigheid  van  den  natuurlijken  mens,  de  vrije genade   en  het  verlossende  werk  door  den  Heiligen  Geest,  ene  waarlijk  Paulinische uitdrukking verkrijgt. Deze Psalm was, gelijk M. E. G. Schul in 1687 bericht, het laatste Protestantse lied, dat in de Munsterkerk te Straatsburg gezongen is, daar wegens de inneming van deze vesting door de Fransen, daarin gene Evangelische godsdienst meer gehouden is.

I. Vs. 1-4. Uit de diepte van haren nood, in welken zij zich bevindt, wendt zich de gemeente met  dringend  roepen  tot  den  God  haars  heils,  en  bidt,  dat  Zijne  oren  met  ingespannen oplettendheid zich tot haar smeken mochten wenden. Het is echter niet in de eerste plaats de begeerte om redding uit uitwendigen nood, die zij uitspreekt, maar bovenal heeft hare bede

betrekking op de vergeving van zonden, die deze redding eerst mogelijk maakt en haar van zelf tengevolge heeft.

Gehele koor. Uit de diepte 1), den uit- en inwendigen nood, waarin ik als in een diep water gezonken ben, zodat de stromen mij dreigen te verdrinken (Psalm 40: 3; 69: 3,15), roep ik tot U, o HEERE 1)!

1) Deze Psalm is een hartgrondig gebed eens godzaligen mensen, zeer beroerd zijnde van wege  zijne  zonden,  vertrouwende  nochthans  vastelijk,  dat  God  hem  die  vergeven  zal, vermanende Israël ook op den Heere te hopen.

"Diepten" zijn, volgens de kracht van het grondwoord, donkere dalen, diepe kuilen, vervuld met water, slijk en modder (vgl. Psalm 88: 7; 69: 2,3,15). In den geestelijken zin hebben wij te  denken  aan  enen  staat  van  rampen  en  onheilen,  uit  welken  iemand  onvermogend  is zichzelven te verlossen..

Een gebed kan de hoogste hemelen bereiken, schoon niet uit de diepte der hel, nochtans uit de diepte der grootste droefenis, welke wij in deze wereld kunnen ondervinden..

2) In dezen Psalm noemt de dichter zijn God nu eens Jehova, als Zijn Verbonds-God, op Wiens trouw en genade hij zich beroept, en dan weer Adonai, dat is, den Opperheer, den Rechter over leven en dood, die volkomen recht doet. Hij weet het, dat Adonai Jehova is, dat de Rechter derhalve Redder is, dat waar rechtvaardigheid straf eist en een gadeslaan van de ongerechtigheid in den zin van straffen, de genade van zijn Verbonds-God oneindig is, om de zonde en schuld te vergeven, en dat daarom de mens, die met waar berouw en boete tot Hem komt, niet zal worden weggedaan van voor Zijn heilig Aangezicht.

2. Heere! hoor naar mijne stem; laat Uwe oren opmerkende zijn op de luide, dringende stem mijner smekingen (Psalm 5: 2; 28: 2; 102: 2).

God hoort wel reeds uit Zichzelven, als de Alwetende, het zachtste en meest verborgene, zowel als hetgeen het luidst is uitgesproken; maar, gelijk Hilarius heeft opgemerkt, het geloof doet zijn plicht, wanneer het gehoor van God afsmeekt, opdat Hij, die reeds van nature hoort, ten gevolge der bede nu ook uit genade hore..

De enige weg tot verlichting voor een door zonde verontrust hart is een beroep op God alleen. Vele   zaken   bevelen   zichzelven   aan   als   ontspanningen,   vele   bieden   zich   aan   als geneesmiddelen, maar de ziel ervaart, dat God alleen genezen kan. En voordat iemand, die de schuld der zonde gevoelt, alle verontschuldiging  wil nalaten, en onmiddellijk tot  God wil gaan, is het voor hem te vergeefs enige verlichting te verwachten. Hier vinden wij ernst en ijver (vs. 2). Helaas! voor het grootste gedeelte zijn de mensen vreemdelingen in deze zaak. Is daarvan niet de reden, dat wij de wereld hoogschatten, en de hemelse zaken minder dan de Psalmist? Van daar zien wij zo vele achteruitgaande en zwakke belijders. Maar zal de ziel uit zorgeloos, zwak en gerust zijn omtrent hare eeuwige belangen? Zal ene ziel door hare eigene dwaasheid het gevoel van Gods liefde verliezen, den troost van Zijne tegenwoordigheid? Zal

zij integendeel deze niet ernstig zoeken? De Heilige Geest geeft aan zulke arme zielen een nieuw gevoel van hare hoogste belangen, om haar aan te sporen zich ernstig vast te houden aan God. Het  gehele werk toch is het  Zijne, en Hij gaat  zonder twijfel voort  om het  te voltooien, ten einde toe. Het vasthouden aan God geschiedt door het gebed des geloofs, of het geroep  tot  God,  dat  met  aanhoudendheid  en  standvastigheid  geschiedt.  Dit  moet  gedaan worden..

3. Ene stem. a) Zo Gij, HEERE! U zelven niet Jehova (Exodus 6: 3 ), onze Verbondsgod, betoont te zijn, die genade boven recht laat gaan, maar de ongerechtigheden gadeslaat, die in gedachtenis houdt, om ze dan op eens op des zondaars hoofd te doen neerkomen (Job 14: 17), Heere,  Adonai,  Koning  van  het  heelal,  die  Uwen  rechterlijken  wil onweerstaanbaar  kunt doorzetten!  wie  zal  bestaan  1),  zodat  hij  niet  onder  den  last  der  rechtvaardige  straffen verpletterd wordt (Nah. 1: 6)?

a) Psalm 142: 2.

1)   Hij   bekent   nu,   dat   hij   rechtvaardige   straffen   ondergaat,   ofschoon   hij   ellendig terneergedrukt  is. Verder, wanneer hij door zijn voorbeeld aan de gehele kerk  den regel voorzegt,  dat  niemand  zonder  ootmoedig  gebed  zich  voor  Gods  aangezicht  mag  stellen, voornamelijk wanneer de Heere streng met ons handelt, dan mogen wij weten, dat dezelfde belijdenis, welke hier wordt voortgebracht, door ons moet worden afgelegd. Want wie zich vleit, of zijne zonde uit nalatigheid bedekt, is waardig om in zijne ellende te vergaan, althans onwaardig is hij, ook maar de minste verlichting van God te ontvangen. Zodra dus God de tekenen van Zijn toorn openbaart dan moge ook hij, die aan anderen de heiligste van allen schijnt, tot dezen uitroep afdalen, dat indien God zou besluiten met ons naar recht te handelen en roepen voor Zijn genadestoel, niemand der stervelingen kan bestaan. Maar al is het waar, dat één mens hier bidt, toch ook spreekt hij uit naam van het gehele menselijke geslacht, alsof hij zeggen wil, dat van den eerste tot den laatste toe, alle kinderen van Adam, indien men rekenschap moest afleggen omtrent het leven, verloren zijn en verdoemd. Derhalve dat ook de heiligsten noodzakelijk deze schuld moeten op zich nemen, opdat zij tot de schuilplaats van Gods medelijden de toevlucht nemen..

De Psalmist erkent dus hier het recht Gods, om den zondaar te straffen, en zó te straffen, dat hij voor eeuwig verloren gaat. Hij heeft dus een recht inzicht in het wezen der zonde, dat God de zonde niet kan verdragen, en dat daarom de mens niet voor Gods aangezicht kan bestaan, omdat de zonde tot in ‘s mensen diepste wezen is ingedrongen, en den mens wel niet heeft ontmenst maar toch onbestaanbaar heeft gemaakt voor Gods heilig aangezicht. De zondaar is onheilig en God is heilig.

4. Maar a) Gij zult u veel meer Jehova, dan Adonai aan ons betonen te zijn, want bij U is vergeving, de gewilligheid om te vergeven en wel in rijke mate te vergeven (Jes. 55: 7), opdat Gij gevreesd, met dankbare liefde geëerd wordt 2).

a) 2 Samuel 21: 14.

1) Is er ééne plaats, welke duidelijk aantoont, dat de vreze des Heeren in het Oude-Testament geenszins de liefde tot Hem uitsluit, dan is het deze, daar toch het geloof aan de vergeving der zonden bij God eerder de laatste dan de eerste zal opwekken. Daarom ligt in het begrip van de Oud-Testamentische  vreze  des  Heeren,  het  levendige  en  diepe  vervuld  zijn  van  het bovenmenselijke van Zijn volmaakt Wezen, dat hier op de allerzuiverste en meest geestelijke wijze  niet  zozeer  als  onbeperkte  almacht,  maar  meest  als  hoogste  heiligheid  van  wil tot aankweking der ware godsvrucht in de harten der mensen wordt voorgesteld. Welk een hoge gedachte, dat het de liefde is, die de vreze verwekt..

De heilige kinderlijke vreze des Heeren, de eerbiedige schroom, die vóór alles dacht Hem te beledigen,  is  het  gevolg  en  de  vrucht  der  ontvangene  vergiffenis,  waarbij  de  diepste vernedering in eigene schatting gepaard gaat met het gevoel van verheffing door Gods hand. Men  vreest  boven  alles  den  rijkdom  te  verliezen,  dien  men  uit  louter  genade  van  God ontvangen heeft.

Hoe zou iemand zich vrijwillig aan den dienst van God kunnen wijden, indien hij niet steunde op Zijne genade en zeker was, dat zijne gehoorzaamheid Hem welgevallig  ware? Hij zou Hem veeleer ontvluchten en Zijne tegenwoordigheid mijden, en zo hij Hem al niet geheel den rug toekeert, zo zal hij toch schuilhoeken opsporen, waar hij zich aan Zijn oog zal kunnen onttrekken. Immers het gevoel van Gods gericht, zonder vaste hoop op vergeving, boezemt verschrikking in, die noodwendig haat voortbrengt..

De vreze des Heeren in het Oude Testament drukt dikwijls uit de gehele verering van God, waarin deze en alle andere gevoelens voor God liggen opgesloten. De grond van deze vreze of eerbied, de enige beweegreden en aansporing voor zondaars om zich daarmee bezig te houden en zich daaraan over te geven is, dat er bij God vergeving is. Het doel van dit alles is, arme  zondaars  aan  te  moedigen,  dat  zij geloven,  en  aan  te  tonen,  hoe  onvergeeflijk  zij handelen, die ondanks dit alles door de kracht hunner begeerlijkheden en van hun ongeloof weigeren tot God in Christus te gaan, opdat zij vergeving ontvangen..

De Psalmist verkeert hier nog niet in het volle besef van de schuldvergeving. Wel spreekt hij het uit, dat er vergeving is, wel begint het dus voor hem te lichten, maar het volle licht ging nog  niet  voor  hem op.  De toeëigening  van de genade der  schuldvergeving  mist  hij nog. Daarom zegt hij ook in de volgende verzen, dat zijne ziele op den Heere wacht, meer dan de wachters op den morgen.

2)  Wij hebben  hier  ook  weer  ellende,  verlossing  en  dankbaarheid.  Want  het  vrezen  hier bedoeld is de vreze uit liefde, de kinderlijke vreze voor God, die, dewijl de liefde Gods in hem  uitgestort  is,  hem  tot  wederliefde  dringt.  Het  is  die  vreze,  die  zich  openbaart  in godzaligheid en rechtvaardigheid en matigheid, in een godzalig wandelen voor God en voor de mensen.

5,

II. Vs. 5-8. De gemeente karakteriseert zich hierop als ene exspectatrix, als ene zodanige, wier aard en wezen in hopen en wachten op den Heere bestaat. Aan dit haar karakter wil zij zich dan ook standvastig houden, en zich door geen vertoeven van Goddelijke hulp op een dwaalweg laten voeren. Toch weet zij, dat bij den Heere genade is en veel verlossing; daarom heeft zij het vast vertrouwen, dat hare verlossing niet zal uitblijven.

5. Gehele koor. a) Ik verwacht den HEERE 1), ik wacht op Hem, totdat Hij mij genadig zij (Psalm 27: 14; 123: 2); b) mijne ziel verwacht,  alsof haar gehele wezen en leven daarin bestaat, dat zij hoopt en uitziet, en ik hoop op Zijn woord, het woord der belofte, dat dit aan mij door allerlei betoningen van zegen zal worden vervuld (Psalm 119: 81 119.81).

a) Hab. 2: 3. b) Psalm 40: 2.

1) Nadat hij in het algemeen heeft getuigd, dat God een verzoenend God is voor de bidders, die tot Hem de toevlucht nemen, besluit hij nu, dat hij daardoor wordt aangemoedigd, om wel te hopen. Want de verleden tijd wordt genomen voor den tegenwoordige. Verder, waar hij bij wijze van nadruk dit herhaalt, daar ligt er ook in het woord ziel een verhoogde betekenis, alsof hij wil zeggen, dat hij op God hoopt en wel met de binnenste aandoeningen van zijn hart. Maar hieruit maken we ook weer op, dat hij niet slechts in de ogen der mensen moedig is, maar ook in het verborgen bij God rust en geduld heeft gekoesterd, hetwelk is het beste bewijs van geloof, dewijl waar de eerzucht velen terughoudt, om niet openlijk tegen God te murmureren of hun wantrouwen te openbaren, nauwelijks een tiende op God hoopt met een rustig gemoed, zonder dat iemand het merkt..

6. a) Mijne ziel wacht onophoudelijk op den Heere, dat Hij het licht van Zijne genade over haar zal laten opgaan, meer dan de wachters op den morgen, die hen eindelijk vrijmaakt van den moeielijken dienst; de wachters op den morgen 1).

a) Psalm 5: 4; 119: 147; 123: 1,2.

1)  De  herhaling:  "wachters  op  den  morgen"  (vgl.  Jes.  21:  11)  moet  het  lange,  pijnlijke wachten op schilderachtige wijze uitdrukken. Dit is, merkt hierbij Rieger aan, de natuur van den nieuwen mens, dat hij een voortdurend wachten, hopen, vertrouwen, geloven in God gevoelt, maar den natuurlijken mens komt zulk een hangen aan Gods woord zwaarder voor dan enig ander wezen, hoe moeilijk het zij..

Het beeld is ontleend aan de wachters, die met verlangen uitzien naar den dageraad, opdat zij ontslagen  mogen  worden  van  hun  moeilijken  post,  terwijl  de  duisternis  hen  omringt  en gevaren dreigen. Zo ook ziet de dichter met een stil gelovig wachten uit naar die ure, dat de Heere Zich in de volheid Zijner genade aan hem zal openbaren en hem vrede en rust geven in zijn geschokt gemoed.

7. Eéne stem. Israël hope, gelijk het zo even zich zelf als ene hopende en wachtende ziel heeft doen kennen, op den HEERE 1), dat is de weg, die ten zegen leidt; want bij den HEERE alleen, maar ook bij Hem in alle volheid, is goedertierenheid, genade om de schuld der zonde

weg te nemen, en bij Hem is veel verlossing, Hij bezit in de rijkste mate de gewilligheid, de macht en de wijsheid, die nodig is om te verlossen van alle kwaad.

1)  Israël  is  het  volk  der  hope  en  verwachting,  het  leefde  niet  bij  het  zichtbare  en tegenwoordige.  Het  tegenwoordige  was  doorgaans  vernedering,  strijd  en  lijden,  maar  zij hadden de belofte Gods van een heerlijke toekomst en volkomene verlossing in den Messias..

8. En Hij zal, daaraan is, bij de volheid Zijner vrije genade (Jes. 43: 25), in het geheel geen twijfel, Israël, als de tijd van ontferming komt, verlossen van al zijne ongerechtigheden 1), en het daarmee tevens allen zegen toedelen.

1)  Het  koninklijk  lied  eindigt  met  de  grote  verwachting,  die  wij  mede  koesteren,  de verwachting  van  ene  volkomene  verlossing,  van  redding  tot  Zijn  eeuwig,  hemels  rijk, waarvan de laatste bladzijden der Schrift zo heerlijk weten te spreken..

Het deelgenootschap van genade en vergeving schenkt een diepen indruk van hare volheid en uitnemendheid aan de ziel des zondaars. Alzo kent de Psalmist, die voor zichzelven vergeving ontvangen heeft, gene grenzen in het verheffen van haren roem. Er is bij God verlossing, volkomen verlossing, die van alle ongerechtigheid verlost; hij heeft ze alzo bevonden, en zo zal  het  ieder,  die  gelooft.  Allen,  die  wachten  op  Gods  genade  en  ontferming,  zullen ongetwijfeld  ene  uitkomst  van  vrede  hebben.  Laat  hem,  zegt  de  Heere,  Mijne  sterkte aangrijpen, hij zal vrede met Mij maken (Jes. 27: 5)..

Welke menigten van zorgen en verschrikkingen ontroeren en jagen het hart, nu hierheen, dan daarheen! Maar wanneer wij onze hoop en ons hart vestigen op den enigen steun, op het enige waarachtige  en  algenoegzame  goed,  dan  is  alles  gered  en  de  ziel  blijft  onverschrokken, wanneer ook de gehele aardbol beeft. Laten uitwendige zaken zijn, gelijk ze willen,  er is vrede te midden daarvan; en wanneer alle middelen wel onderzocht zijn, kan er geen ander gevonden  worden  tot  geruststelling  van  het  gemoed,  dan  dat  wij  al  onze  bezwaren nederleggen op den enigen, onbeweeglijken en onveranderlijken Rotssteen..

Aan het slot spreekt de dichter het uit, dat het licht voor hem is opgegaan. Nu heeft hij een klaar en helder inzicht in den weg der verlossing, in Gods genade en ontferming. Het is nu het geloofsverzekerde   zal   verlossen.   Op   zijn   wachten   heeft   de   Heere   hem   de   blijde geloofsverzekering geschonken.

De geschiedenis meldt, dat deze Psalm is gezongen toen Utrecht tot de Hervorming overging. Toen  n.l.  de  laatste  aartsbisschop  in  zijn  graf,  in  de  Domkerk,  werd  gelegd,  hief  de saamgestroomde schare dezen Psalm aan en veroverde daarmee die kerk voor de zuivere prediking van Gods Woord. De boetpsalm werd het lied der bevrijding en der hervorming.

PSALM 131.

OOTMOED.

1. Een lied Hammaälôth (Psalm 120: 1 ), van David (Ezra 4: 24 ).

Wat in Psalm 130: 7 der gemeente wordt toegeroepen: "Israël hope op hen Heere," was een woord uit Davids mond (Psalm 131: 3), aan de gemeente als een kostbaar erfgoed door dezen haren grootsten koning, den stamvader en het  voorbeeld van den haar beloofden Messias achtergelaten; maar de testamentmaker had dat woord niet alleen staande vermaakt, maar den edelsteen  tevens  in  een  gouden  ring  gezet;  hij  had  zijn  eigen  hart  geopenbaard,  om  de gemeente te laten zien, met welk een hart zij alleen in staat zou zijn, het hopen op den Heere werkelijk te volbrengen (2 Samuel 24: 25 ). Deze maakt zich nu hier de leer ten nutte: het Israël na de ballingschap, dat bij kleine beginselen en onder moeilijke omstandigheden niet anders kan dan ootmoedig en geduldig wachten, stelt zich nu den Davids-spiegel in dit kleine maar  veelbetekenende  lied  voor;  het  wil  uit  het  voorbeeld  van  zijnen  koning,  de  nog gebrekkige  type  van  Hem het  veel  groter  en  heerlijker  voorbeeld,  n.l.  van  den  Messias, Davids  Zoon  en  Heer,  overgave  aan  Gods  leiding,  onderwerping  aan  Zijne  besturingen, tevredenheid met hetgeen de Heere bescheiden heeft, leren.

I. Vs. 1 en 2. In kinderlijke eenvoudigheid bekent David voor den Heere, Zijnen God, hoe hij den hoogmoed verre van zijn hart houdt, oog en wandel en zijne ziel stil gezet heeft, zodat hij geen onrustig verlangen meer kent naar Gods gaven, maar tevreden is met Gods genade en gemeenschap.

Eéne stem. O HEERE, die zo hoog verheven zijt en nederziet op de nederigen, maar ook de trotsen kent (Psalm 138: 6)! a) mijn hart is niet verheven, en b) mijne ogen zijn niet hoog (Psalm 18: 28; 101: 5); ook heb ik niet gewandeld in dingen mij te groot en te wonderlijk, in zaken die boven mijn bereik lagen.

a) 2 Kronieken 32: 25. Spreuken 16: 5. b) Spreuken 6: 17

De hoogmoed heeft zijn zetel in het hart, vindt zijne uitdrukking in de ogen, en grote dingen zijn het, waarnaar men met allen ernst streeft..

Het is iets anders bescheiden en ootmoedig te hopen op hetgeen God heeft toegezegd, iets anders op eigene hand of naar hoge dingen te trachten, voor welke men geen woord Gods en gene belofte heeft. Het onderscheid wordt ons bij David duidelijk; verheugd en dankbaar nam hij uit Gods hand de koningskroon aan, maar hij weerstond elke verzoeking om op eigene hand zich toe te eigenen, wat God beloofd had hem te Zijner tijd te geven; hij wachtte rustig, totdat God zijnen voorganger uit den weg ruimde. Verder, Davids hart verlustigde zich in de noch heerlijker beloften, die hij na zijne troonsbestijging had ontvangen, gelijk bijv. Psalm 18 toont; hij was verre van den valsen ootmoed, die het van God aangebodene weigert, maar hij zelf bewoog voet noch hand, om dadelijk de vervulling te doen plaats hebben; hij bepaalde zich overal tot verdediging en liet zich nooit met veroveringstochten in. Toen de hoogmoed zich eens had ingedrongen, zo als bij de telling des volks, keerde hij met oprecht berouw tot de volle onderdanigheid aan den Heere, tot het stille wachten op Zijnen zegen terug (Psalm 30). Dat zulk ene gezindheid de ware weg tot zegen is, dat men tot het grote slechts dan komt, wanneer men niet in grootheid wandelt, dat toont ons evenzeer Davids voorbeeld..

"In grote dingen wandelen" is zoveel als zich in grote ondernemingen wagen, in stede van het werk te verrichten, dat voor de hand ligt om te doen, zich bezig houden met netelige zaken. Wij vinden hier ene toespeling op de ondernemingen, waarmee velen in Israël, als het volk zijne  hoogste  macht  had  bereikt,  zich  inlieten,  en  waartoe  ook  David  zich  ene  wijl  liet vervoeren (2 Samuel 24)..

2. Zo ik mijne ziel niet heb gezet, in bedaardheid, niet effen en stil heb gehouden, gelijk een gespeend kind  1)  bij zijne moeder,  een kind,  dat  de begeerte naar  de moederborst  heeft overwonnen, en vrolijk en rustig aan het moederhart ligt, tevreden dat het de moeder zelf heeft, zonder meer aan hare borst te denken! mijne ziel is als een gespeend kind in mij 2); zij heeft  den  strijd  der  verloochening  van  hetgeen  de  natuur  meende  te  moeten  hebben doorgestreden; zij verlangt niet meer naar aards genot  en tijdelijk genieten; zij is in Gods gemeenschap vergenoegd en heeft aan Hem zelven de volheid van genot.

1)  Gelijk  een  gespeend  kind,  n.l.  niet  een  dat  begint  gespeend  te  worden,  maar  geheel gespeend  bij  zijne  moeder  ligt,  zonder  ongeduldig  schreiend  naar  de  moederborst  te verlangen, maar daarmee tevreden, dat het bij de moeder is-gelijk aan zulk een gespeend kind is bij hem, d.i. in betrekking tot zijn Ik, zijne ziel..

De dichter spreekt hier van het ik, van zijn nieuwen mens. Want ook zijn oude natuur had zich niet met Gods wil willen verenigen. Het had hem menig bang uur, het had hem harden strijd gekost, maar door Gods Geest was zijne ziele stil geworden. Het was bij hem geen roemen in eigen kracht, maar een stil roemen in de sterkte van zijn God.

2) De ootmoedige geduldige en met God tevredene kinderzin wordt alleen door ernstigen strijd verkregen..

David  ziet  van  zijne  hoogte  terug  op  den  ernstigen,  inwendigen  strijd.  De  plechtige verzekering van de overwinning  zowel als de daarvoor  gebruikte uitdrukkingen doen het duidelijk zien, wat hij te overwinnen had. Het "effenmaken" (stil zitten, nederzitten) wijst op den  krommen,   wanordelijken  toestand  der  ziel,   waarin  zij,   overgegeven  aan  velerlei begeerlijkheden, als het ware vol hobbeligheid is (Jes. 40: 4), en zich nu naar deze en dan naar  die  zaak  uitstrekt.  Het  stillen  doelt  op  de  hevige  beweging  der  ziel daarbij op  het onstuimige karakter en de kwellende onrust, die juist den trotsen mens in zijne onrechtmatige eisen kenschetsen. Wij vinden alzo hier den strijd van den mens met zijne ziel, die de zetel is van zijn natuurlijk leven en zijne eigene werken, en het gezegende resultaat van dezen strijd is, dat zij stil geworden is, door onthouding van datgene, waarin men tot hiertoe het leven vond, alleen door te rusten in God..

Gelukkig hij, wiens wil alzo onder God staat, ook ten aanzien van dingen, die de Heere ons beloofd heeft en nog niet schenkt, en niet minder in elken weg van beproeving en strijd. Er kan gene grotere zaligheid bedacht  worden dan eenswillendheid met God, omdat Zijn wil alleen volmaakt en goed is. En wordt nu zulk een bestaan, zulk een gespeend zijn voor den Heere niet bereikt dan langs den weg van oefening, van strijd en van beproeving des geloofs, waarin onze wil, die vaak afkerig van en strijdig met den wil Gods is, moet verloochend en

aan  dien  moet  onderworpen  worden,  dan  moet  de  speentijd,  hoe  moeilijk  ook,  ons  niet verdrieten; want die het einde wil moet ook de middelen willen. In dien weg door de genade Gods aanvankelijk geleid en geoefend mag het hart, hetwelk tot rust in God gebracht en met den Heere verenigd is, ene zaligheid en enen vrede smaken, die alle verstand overtreft en rijkelijk kan opwegen tegen alles, wat den Heere behaagt ons te onthouden, of te ontnemen; en uit die ervaring tot anderen spreken en hen opwekken tot verheerlijking Gods en van den roem Zijner genade, die Hij aan de ziel heeft geschonken; die Hem zocht in den weg Zijner getuigenissen..

3.

II. Vs. 3. Hierop vermaant de gemeente op grond van Davids voorbeeld stil te wachten, en gelovig te hopen op den Heere, en van alle zelfverheffing en eigen werk voor altijd af te zien.

3. Gehele koor. Israël, dat waarlijk uit den (eest geboren zijt, doe gij gelijk uw koning spreken mocht (vs. 1 vv.), en handel niet naar Jakobs oude natuur, laat u niet door vleselijk ongeduld beheersen, zodat gij door slangen-voorzichtigheid zonder duiven-eenvoud de erve der belofte zoudt willen verkrijgen (Genesis 27: 1 vv.), Israël hope, wachte op den HEERE van nu aan tot in der eeuwigheid, zodat zijn toestand van nu aan tot in de verste toekomst steeds ene van wachten en hopen zij.

Gods volheid is zo onuitsprekelijk, dat het hopen eeuwig duren moet en eeuwig duren kan; van het geloof en de hoop is niet minder dan van de liefde het Apostolische "zij blijven" waar..

Hij beveelt Israël te hopen op den Heere. De rede zou niet een goed slot hebben, tenzij hij verzekerde, dat hij, dewijl het van het grootste belang was voor het algemene welzijn van de Kerk,  van Gods  wege  op  den  troon van zijn rijk  was geplaatst,  dewijl op  die wijze de gelovigen van den beloofden zegen zeker waren. Maar dit is wel de beste wijze van hopen, waar men sober en laag van zichzelven denkende, niets begeert of durft, dan wat God bewerkt en goedkeurt..

PSALM 132.

OM  BEWARING  VAN  DEN  DIENST  DES  HEEREN  EN  VAN  DE  WERELDLIJKE REGERING.

1.  Een  lied  Hammaälôth  (Psalm  120:  1  ),  naar  alle  waarschijnlijkheid  van  Salomo  (1 Koningen 8: 6 ).

Bleek Davids ootmoed, van welken Psalm 131 getuigenis wil geven, op het ondubbelzinnigst uit hetgeen hij op Michals spot antwoordde, ten dage toen de arke des verbonds naar den berg Zion werd overgevoerd (2 Samuel 6: 21 vv.), en was de grote koning naar de hoge mate van zijne  geestelijke  kennis  er  zich  van  bewust,  dat  de  ootmoed  de  beste  bewaarster  is  der Goddelijke genade en de zekerste erfgenaam der toekomstige zaligheid, zo blijkt van zelf de

inwendige verbinding van gedachten, die tussen den voor ons liggenden en den voorgaanden Psalm bestaat. -Wij hebben hier den Psalm voor ons, die bij het overbrengen der arke uit den Davidischen tabernakel, uit Zion naar het Salomonisch tempelgebouw, op Moria gezongen is. Hierin  wordt  de  genade,  aan  Davids  huis  tot  hiertoe  bewezen,  bezongen,  en  weer  om volkomene   openbaring   van   den   aan   dit   huis   bewezen   zegen   gebeden.   Door   zijne geschiedkundige aanleiding en de uitwendige indeling, wijst de Psalm op Psalm 24; door zijn inhoud sluit hij zich aan Psalm 72 aan.

I. Vs. 1-5. Nadat de arke in plechtigen optocht naar den tempelberg gebracht en vóór het tempelgebouw was nedergezet, totdat Salomo met de gemeente de ontelbare menigte van offeranden had gebracht, heffen nu de priesters, die met het dragen belast waren, haar weer op, om haar in den tempel te brengen. (1 Koningen 8: 3-6). Dit is het ogenblik, waarop het eerste  koor  van  Levietische  tempelzangers,  die  aan  de  oostzijde  van  het  brandofferaltaar geplaatst zijn, onder begeleiding van cymbalen en harpen (2 Samuel 6: 5 ) het gezang opent met  ene  herinnering  aan  Davids  rusteloos  streven  en  onafgebroken  trachten  naar  het  nu bereikte doel.

O HEERE! gedenk aan David, aan al zijn lijden; vergeld hem rijkelijk al de moeite en al de zorg, die hij voor Uw heiligdom had.

Het lijden van David was een inwendig lijden. De Heere had toen gene woning, de heilige tent was zonder verbondskist, een lichaam zonder ziel, en de arke was te Kirjath-Jearim als in haar graf neergelegd zonder cultus, bijna vergeten (1 Kronieken 13: 3). David kwelde zich, hoe hij aan dien treurigen toestand  een einde zou  kunnen maken; hij werd  daarbij  door verschillende gedachten heen en weer geslingerd; hij vreesde dat de tijd van ‘s Heeren toorn nog niet voorbij, de tijd der genade nog niet zou aangebroken zijn, en deze vrees behield in ‘t bijzonder na het ongeval bij het eerste inhalen de overhand (2 Samuel 6: 9). Intussen werd het hartelijk verlangen van David, om de woning van zijnen God in de hoofdstad te hebben, die vrees weer meester, en hij gunde zich gene rust, voordat hij het begeerde doel bereikt had. Nauwelijks was dit doel bereikt, of er ontstond bij David ene nieuwe zorg voor het bouwen van een vast heiligdom, welk voornemen den Heere welgevallig was, hoewel Hij het ook niet dadelijk tot uitvoering liet komen..

Toen hij door Nathan antwoord had verkregen, dat niet hij, maar zijn zoon en opvolger Gode een  huis  zou  bouwen,  deed  hij  toch  voor  den  wens  zijns  harten  zoveel,  als  bij  deze bekendmaking van Jehova’s wil mogelijk was. Hij heiligde de plaats van den toekomstigen tempel,  schafte  de  nodige  middelen  en  materialen  voor  het  bouwen  aan,  maakte  de inrichtingen, die voor den toekomstigen tempeldienst  nodig waren, vervulde het  volk met geestdrift voor den voorgenomen, reusachtigen bouw, en gaf zijnen zoon het model over, zoals ons dat alles uitvoerig in 1 Kronieken 22-29 verhaald wordt..

2. Gedenk, dat hij den HEERE gezworen heeft, den Machtige Jakobs (Genesis 49: 24. Jes. 1: 24; 49: 26; 60: 16) gelofte gedaan heeft, zeggende:

3. a) Zo ik in de tent mijns huizes in ga, in mijn cederen huis (1 Kronieken 17: 1), om daar mijn gemak en rust te nemen. Zo ik op de koets van mijn bed, op mijne vorstelijke slaapplaats klimme, om daarop te rusten.

a) 1 Kronieken 15: 1.

4. Zo ik mijnen ogen slaap geve, of mijnen oogleden sluimeringgunne (Spreuken 6: 4).

5. Totdat ik voor den HEERE ene plaats gevonden zal hebben, woningen voor den Machtige Jakobs! (2 Samuel 7: 1. Hand. 7: 46).

De zin van dezen sterk uitgedrukten eed is, dat hij zolang zich niet zou verheugen over zijn eigen woonhuis en zich niet den zorgelozen slaap zou overgeven, in ‘t kort, dat hij niet zou rusten,  voordat  hij  zijn  doel  bereikt  had;  en  overeenkomstig  deze  belofte  heeft  hij  ook gehandeld, gelijk wij te voren gezien hebben. Waar de Heere ene plaats in het hart gevonden heeft, daar heeft men ook lief de plaats van Zijn huis (Psalm 26: 8; 27: 4); waar echter het eerste niet gevonden wordt, daar staat het ook met de liefde tot het laatste lauw en flauw. Dat bewees Israël na zijn terugkeren uit  de ballingschap (Hagg. 1: 2 vv.) door zijne bede der luiheid: "de tijd is niet gekomen, de tijd, dat des Heeren huis gebouwd worde," waarbij het dit bestraffende woord vol heilige ironie ontving (Hagg. 1: 4): "Is het voor ulieden wel de tijd, dat gij woont in uwe gewelfde huizen?".

De tempelbouw was gene zaak van weinige dagen, zodat de eed gene andere betekenis kan hebben dan: ik zal mij nacht noch dag rust gunnen, maar onafgebroken daarvoor bezig zijn.

6.

II. Vs. 6 en 7. Een tweede koor dat de gemeente vertegenwoordigt, ziet in de eerste plaats op den treurigen tijd terug, toen de arke des Heeren, dat heiligdom in Israëls heiligdom, nog zo weinig ene rustplaats had gevonden, dat zij ten laatste als op het open veld moest vertoeven. Het verheugt zich hierop in den nieuwen tijd van genade, nu men in ‘s Heeren woning kan binnentreden, waar Hij Zijnen troon heeft en aanbidden voor de voetbank Zijner voeten.

6. Ziet, wij hebben van haar, van de arke des verbonds, gehoord in Efratha 1), dat zij te voren in het land van Efraïm, te Silo, hare rustplaats vond (Jozua 18: 1); wij hebben, als wij in de dagen van den koning David weer naar haar begonnen om te zien, nadat zij lang vergeten was (1 Kronieken 13: 3), haar niet daar gevonden, maar op ene geheel andere plaats, namelijk in de velden van Jaär, in de bosstad Kirjath-Jearim (1 Samuel 6: 21), en ook hier niet eens in de stad zelf, maar op de hoogte buiten de stad (1 Samuel 7: 1), dus enigermate op het vrije veld.

1) De gemeente neemt hier Davids lijden, waarvan in vs. 1 vv. sprake was, op en maakt het tot  het  hare,  terwijl  zij  de  beklagenswaardige  omstandigheden  in  kerkelijk  opzicht  zich herinnert, die sedert de tijden van Eli, na het wegnemen der arke door de Filistijnen (1 Samuel 4: 11) tot op het wederhalen naar den Zion (2 Samuel 6: 1 vv.) bestonden. Toen de tabernakel met de heilige kist in het jaar 1445 vóór Christus te Silo gebracht werd (Jozua 18: 1) scheen

het  een  tijd  lang  alsof de  woning  des  Heeren  nu  hare  rustplaats  (dat  betekent  de  naam Schiloh)  gevonden had;  maar  reeds na dertig  jaren (Ao.  1115 v.Chr.)  had het  Goddelijk gericht plaats, dat den tabernakel tot een lichaam zonder ziel, tot een lijk maakte, de heilige kist buiten het volk wegslingerde, zodat zij als op het vrije veld lag. Nu heeft David haar wel na 75 jaren weer van daar gehaald en voor haar ene verblijfplaats nevens zijn huis gereed gemaakt, maar tot hare werkelijke rust en tot hare vaste bezitting voor het gehele volk komt zij eerst nu, bij hare invoering in den Salomonischen tempel. Niet zonder reden, zijn de beide plaatsen,  Silo  en  Kirjath-Jearim,  zo  eigenaardig  geweest:  Efratha  (het  vruchten-veld)  en velden  van  Jaär  (bosch-veld).  De  zin  die  daarin  ligt  is:  de  heilige  arke  was  van  hare oorspronkelijke, meer waardige verblijfplaats als in ene wildernis geraakt..

Ik voor mij houd het met hen, die hier denken aan de Efraïmietische stad Silo en vervolgens aan Kirjath-Jearim, in de velden, met wien ook onze Coccejus alzo doet.

Anderen willen (zoals Delitzsch), dat het de naam is van het gebied, waar Kirjath-Jearim lag. Kaleb had bij zijn huisvrouw Efrath een zoon, met name Chur (1 Kronieken 2: 19). Deze Chur,  de  eerstgeborene  van  Efratha  is  de  stamvader  der  bevolking  van  Bethlehem  (1 Kronieken 4: 4) en Schobal, een zoon van dezen Chur, is de stamvader der bevolking van Kirjath-Jearim (1 Kronieken 2: 50). Kirjath-Jearim is den om zo te zeggen, de dochter van Bethlehem. Dit heet van oudsher Efrata en de naam van Bethlehem werd die van haar gehele gebied."

7. Hoe geheel anders is het echter bij ons geworden, dan in die tijden toen ons grootste, heiligdom vergeten en verbannen was, dat onderpand van Gods genadige tegenwoordigheid bij Zijn volk (1 Samuel 6: 2. Psalm 99: 1 ). Nu kunnen wij elkaar toeroepen: Wij zullen in Zijne, des Heeren, woningen ingaan, in de tente op Sion; wij zullen ons nederbuigen voor de voetbank Zijner voeten, die in het Allerheilige geplaatste ark des verbonds (Psalm 99: 5. 99.5 Jes. 66: 1. Matth. 5: 34 vv.)

Wij hebben hier de vrome en blijde stemming van de gehele gemeente, om de verleende genade Gods ernstiglijk te omhelzen, en God is aangezicht op passende wijze te zoeken in de plaats, welke Hij had verordend. (à MARCK).

8.

III. Vs. 8-10. Terwijl de arke nu nog in de tent op Zion is, komt het eerste koor weer aan de beurt en bidt den Heere, dat Hij bezit neme van de voor Hem bestemde rustplaats, maar ook, omdat overal, waar Hij met Zijn genade is, de zegen in het huis komt, en omdat een bloeiende kerkstaat en ene welingerichte staatsregering de grondslagen van welvaart voor een volk zijn, vooral den priesterstand en het koningshuis van Israël met Zijnen zegen begiftigte.

8. Sta op HEERE! tot Uwe rust, betrek nu de plaats, voor U bestemd, als ene rustplaats, Ga Gij die binnen, en de ark Uwer sterkte, met welke Gij toch bij ons tegenwoordig zijt (Numeri 10: 35 vv.).

9. Dat Uwe priesters, die Gij uit Aärons geslacht Uzelven verkoren hebt, om Uwen dienst te verrichten, bekleed worden met gerechtigheid 1), zo dat hun dienst U welgevallig zij, en dat Uwe gunstgenoten, deze Uwe priesters (Deuteronomium 33: 8), juichen, hunnen dienst met vreugde verrichten.

1) Er wordt nu in het algemeen gebeden voor den gelukkigen welstand der Kerk, wat met de vorige bede nauw samenhangt, dewijl God met geen ander doel in het midden van ons woont, dan opdat het ons wél en gelukkig ga. Sommigen menen, dat hier meer gewenst wordt, dat de zuivere dienst Gods bloeie, dat daarom de heiligheid bij de Priesters gezocht worde, zodat ook de Profeet zinspeelt op hun heilige klederen. Maar dewijl ik alles tegelijk onder één punt samenvat, en dichterbij zoek, zo neig ik tot een ander gevoelen, nl. dat de bede hier wordt uitgesproken, dat Gods rechtvaardigheid onder het volk schittere en op haar beurt het sieraad zij  der  Priesters;  vervolgens,  dat  de  blijdschap  het  gehele  volk  vervulle,  zodat  ik  de gerechtigheid hier als vrucht der gerechtigheid neem, en deze wel niet van de mensen, maar van  God  verklaar.  Dat  de  Priesters  hier  in  de  eerste  plaats  worden  genoemd  is  niet  te verwonderen, dewijl de orde der Kerk zo is, dat deze boven anderen uitmunten. Hun echter hun plaats aanwijzend laat hij toch niet af in het algemeen voor de Kerk te bidden, alsof hij wil zeggen: Maak, o God, dat de glans Uwer gerechtigheid afstrale van de Priesters over het gehele volk. Dat God ons met Zijne gerechtigheid bekleedt, daarmee wordt bedoeld, dat het blijkt, dat Hij onze bevrijder is, ons met Zijne kracht beschermt en zo bestuurt, dat het getuigd wordt, dat Hij zorg voor ons draagt..

10. Weer het aangezicht Uws Gezalfden niet af; verhoor zijne bede en neem den scepter niet uit de hand van hem, dien Gij over Uw volk hebt gesteld, maar bewaar zijne koningskroon, om Davids, Uws knechts, wil, die zich zozeer heeft ingespannen, opdat uw huis zou worden gebouwd, en die Gij daarvoor hebt beloofd een bestendig huis te zullen bouwen (2 Samuel 7: 1 vv.).

Hoe schoon is deze bede in Salomo’s mond, die ook bij de tempelinwijding (1 Koningen 8: 25) voor zich deze bede tot God opzendt. Die het hoogst staat bidt het ootmoedigst, hij weet het best, dat hij de kroon van Gods genade draagt. Dat Hij dit om zijns vaders wil bidt, vereert den zoon even zozeer als den vader, en verenigt beider kronen in dien goddelijken zamenhang van ‘t koninkrijk  der hemelen, die zijn einde heeft in Hem, die achter de arke, zowel als achter de kroon de kern van het geheim der genade is..

Ieder Christen of gelovige in Christus is een gezalfde, en heeft de zalving van den alleen Heilige, en die van waarachtige genade ontvangen. De bede is, dat God die niet van hem wegneme en make, dat hij beschaamd en teleurgesteld van zijnen troon afga, maar hore naar en antwoorde op zijne begeerten om Zijns Zoons wil..

Salomo weet in elk een hoge gunst David bij zijn God stond. Maar hierom gebruikt hij niet deze woorden, maar daarmee pleit ook hij op de verbondsbetrekking en op de belofte aan David gegeven. Salomo weet het, dat God met David en zijn zaad een verbond heeft gemaakt, en daarom neemt hij vrijmoedigheid, om deze bede voor zijn God neer te leggen.

11.

IV. Vs. 11 en 12. Daar het sterkste wapen, om met God te strijden, Zijn eigen Woord is, zo houdt, om de bede in het vorige vers uitgesproken, te versterken, het tweede koor den Heere dat plechtige woord voor, dat Hij eens door Nathan tot David gesproken, gelijk ook later Salomo in het gebed der inwijding zich op dat woord beriep. (1 Koningen 8: 25).

11. De HEERE heeft David in 2 Samuel 7: 12 vv. de waarheid gezworen (Psalm 89: 4 v. 36 vv.),waarvan Hij niet wijken zal, zo dat Hij ooit zulk ene bij ede gegevene toezegging zou vergeten a), zeggende: Van de vrucht uws buiks zal Ik op uwen troon zetten, aan u zal Ik de heerschappij over Israël geven.

a) 1 Koningen 8: 26. 2 Kronieken 6: 16. Luk. 1: 69.

12. Indien uwe zonen Mijn verbond zullen houden, en Mijne getuigenissen, die Ik hun leren zal, zo zullen ook hun zonen tot in eeuwigheid, zolang Israëls koninkrijk duren zal, op uwen troon zitten.

"Dat hierdoor ene dadelijke vingerwijzing op Christus, den Zoon van David, den eeuwigen Koning gegeven werd, en alzo ook door David werd opgenomen, zegt Petrus, bepaaldelijk deze plaats noemende, ten duidelijkste in zijne rede: Hand. 2: 30. Dat het koningschap bij Davids huis zou blijven totdat de belofte geheel zou vervuld zijn, dat heeft tot voorwaarde de getrouwheid  en  de  gehoorzaamheid  aan  Gods  getuigenissen  van  de  zijde  van  Davids kinderen. De afval begon, helaas! maar al te spoedig; reeds na Salomo’s dood vielen onder de regering  van  Rehabeam  met  de  tien  stammen  even  zovele  prachtige  diamanten  uit  de Davids-kroon; later volgde de opheffing van het gehele rijk, en na het terugkeren uit Babel werd het niet aan Davids opvolgers, maar aan de Chasmoneën, uit den stam van Levi, een tijd lang gegeven. Het  niet  vervullen der voorwaarde heft daarom de belofte nog niet op, het brengt slechts te weeg, dat de leden tussen beide uitvallen; de belofte zelf komt te zijner tijd (en  dat  was  de  tijd,  toen  Davids  nakomelingen  gene  schaduw  zelfs  van  de  koninklijke waardigheid  meer  hadden)  zo  zeker  in vervulling,  als Hij geen leugenaar  kan worden of getrouw aan Zijnen eed.".

Hoe gepast is bij deze gelegenheid het beroep der Gemeente op de belofte des Heeren aan David.  De  koning  toch  ontving  die  grote  heilsbelofte  als  antwoord  des  Heeren  op  zijne begeerte, den Heere een huis te bouwen, en nu stond daar ‘s Heeren huis en had de Arke des Heeren een plaats der ruste gevonden. Dat huis was een onderpand, dat de Heere even zeker Zijne belofte aan Davids huis zou vervullen, dat zijne zonen, wandelende in de wegen des Heeren op zijn troon zou zitten..

13.

V. Vs 13-18. Vervolgens vallen beide koren met hun gezang in, en betuigen met de woorden, eens door Jehova zelven gesproken, dat hij Zion tot Zijne woonplaats had verkoren, niet alleen evenals Silo, voor een korten, bepaalden tijd, om het vervolgens weer te laten varen

(Psalm 78: 60), maar voor altijd, en dat Hij van daar Zijn volk met lichamelijke zegeningen, maar  bovenal  met  ene  priesterschap,  die  met  zegen  begiftigd  is  en  vrolijk  haar  ambt volbrengt,   en   met   een   koningschap   rijk   in   belofte,   overvloedig   in   zegepralen   en onvergankelijk van duur zal zegenen.

13. Want (liever: Voorwaar!) de HEERE heeft Zion verkoren, Hij heeft het begeerd tot Zijne woonplaats 1), zeggende als antwoord op onze bede (vs. 8):

1) In vs. 13 wijst de dichter op den grond der beloofde genade. Hij is gelegen in de genade der uitverkiezing van Jeruzalem. In de volgende strofe wordt ook de inhoud der verkiezing van Jeruzalem met de eigene woorden van Jehova ontwikkeld..

Hoe het rijk met het Priesterschap en den geestelijken dienst zich verenigden, bevestigt hij meer  opzettelijk,  n.l.  dat  beiden  niet  zijn  verbonden  door  menselijke  willekeur,  maar gefundeerd op een hemels besluit. Deze samenvatting is wel op te merken, dewijl de vastheid van dit  rijk niet  anders dan in Christus te zoeken is, maar het  rijk van Christus van het priesterschap  onafscheidelijk  is.  Hier  zien  wij,  waarom  hij  de  uitverkiezing  van  Zion vermeldt, dewijl God niet voor het Rijk afzonderlijk een besluit had genomen, maar tegelijk heeft gewild, dat het heiligdom er bij kwam. En dat, opdat het een waar beeld zou zijn van den Middelaar, die na de ordening van Melchizedek niet alleen koning, maar ook Priester is. Waaruit volgt, dat de toestand van Rijk en tabernakel niet te scheiden was..

14. a) Dit is Mijne rust tot in eeuwigheid, hier zal Ik wonen, want Ik heb ze begeerd, en Zion tot Mijne plaats verkozen, zolang de bedeling der wet zal duren.

a) Psalm 68: 17.

Hoe onuitsprekelijk groot is de liefde van God voor den mens, dat Hij zulke uitdrukkingen bezigt voor Zijne kerk. Het heeft hem behaagd te zeggen, dat het Zijn verlangen is met ons te wonen, en hoe weinig begeren wij te wonen met Hem! Op Zion vestigde Hij Zijne woning totdat de ongerechtigheden van Israël Hem dwongen dien over te geven tot een roof aan de plunderaars. Sedert dien tijd is Zijn tabernakel overgegeven in de bezitting van de heidenen. Verlaat ons niet, o God, en geef ons niet op dezelfde wijze over, hoe zondig wij zijn, in de hand van vijand en wreker..

15. Ik zal haren kost rijkelijk zegenen, de stad Zion en al de leden van Mijn uitverkoren volk rijkelijk van voedsel, van alle tijdelijke zegeningen voorzien; hare nooddruftigen zal Ik met brood verzadigen, zodat er geen gebrek meer zal zijn.

16. En a) hare priesters van de in Zion geconcentreerde gemeente? zal Ik, gelijk zij gebeden heeft (vs.9),met heil, met gerechtigheid, bekleden zodat zij onder de hoede Gods veilig en ongedeerd zullen zijn en hare gunstgenoten zullen zeer juichen.

a) 2 Kronieken 6: 41.

In vs. 15 en 16 belooft de Heere God aan al Zijn volk, zowel aan diens hoofden als leden, al wat het naar ziel en lichaam nodig heeft. Het is het Goddelijk antwoord op de bede in vs. 8-10 neergelegd, waaruit blijkt, dat Hij nog veel meer wil en zal geven, dan Zijn volk vraagt. Hij is de Fontein van alle goeden en Hij geeft overvloedig.

17. 1) Daar zal Ik, ter vervulling der verdere bede, (vs. 10) David enen hoorn doen uitspruiten tot  bescherming  tegen  alle  tijden  van  machteloosheid  en  zwakheid;  Ik  heb  voor  Mijnen Gezalfde ene lamp toegericht, die ook in de donkerste tijden niet zal worden uitgeblust.

a) Luk. 1: 69.

18. Ik zal Zijne vijanden met schaamte bekleden; maar op hem zal zijne kroon bloeien.

Met het oog op Ezech. 29: 21, op de profetieën van het rijsje in Jes. 4: 2. Jer. 23: 5; 33: 15. Zach. 3: 8; 6: 12. Hebr. 7: 14 en op nr. 15 van het uit 18 zegenspreuken bestaande dagelijks gebed der Joden: "Laat de spreuk van David, Uwen knecht, spoedig uitspruiten en zijn hoorn verheffe zich hoog door Uw heil, is nauwelijks te betwijfelen; dat de dichter aan deze belofte een Messiaansen zin verbonden heeft. Met het oog op onzen Psalm verandert Zacharias, de vader van den Doper, die zegenbede van zijn volk in luk. 1: 68-70 in een woord van lof, de vervulling, die in Jezus nabij was, tegemoet juichende..

De letterlijke zin der beide laatste verzen heeft opheldering nodig. Daar, zo luidt het, te Zion namelijk, zal Ik David enen hoorn, dat is volgens het gewoon gebruik  der hoornen, enen koning, die met luister en majesteit bekleed is, doen uitspruiten of voortkomen. Ik heb Mijnen gezalfde, dat is wederom David, dien Ik op den troon van Israël geplaatst heb, ene lamp toegericht, dat  is,  zodanig enen nakomeling beschikt, die zijnen naam zal doen blijven en tevens als een helder  schijnend licht  moet  aangemerkt  worden.  Ik  zal zijne vijanden met schaamte bekleden door het verijdelen van al hun ondernemingen, maar op  hem zal zijne kroon  bloeien,   in  weerwil  der   woelingen  van  zijne   vijanden  zal  hij  de   koninklijke heerschappij  blijven   behouden   en   zijne   regering   zal  zeer   gezegend   zijn   voor   zijne onderdanen. Maar wordt hier van Salomo of van den Messias gesproken? Wij zouden liefst het een en ander zamenvoegen, en de zaak zo begrijpen, dat er in den eersten zin op Salomo, maar in den volsten nadruk op den Messias gedoeld wordt, omdat de gezegden op beide kunnen worden toegepast, en omdat Gods belofte 2 Samuel 7. zowel ziet op den Messias als op Salomo. Ten aanzien van Salomo wordt derhalve beloofd, dat hij Davids opvolger wezen en als een zinnebeeldige hoorn de koninklijke heerschappij met luister voeren zou, en dat hij als ene lamp van David den naam en den roem van zijnen vader zou overbrengen, en den glans van wijsheid en andere koninklijke deugden als ene helder schijnende lamp allerwege vertonen.

De gezegden vs. 18 voorspellen, dat Salomo wel vijanden hebben zou, die hem de kroon zouden willen betwisten, gelijk in Adonia en zijn aanhang, Jerobeam en Hadad, den Edomiet gebleken is,  maar deze vijanden zouden beschaamd en in hun pogingen verijdelt  worden. Zijne  kroon  zou  bloeien  en  zijne  heerschappij  zou  bestendig  wezen.  In  veel  verhevener nadruk evenwel is de Messias volgens Luk. 1: 69 de hoorn der zaligheid, welke God in het

huis van David Zijnen knecht heeft opgericht, de lamp van David, die Davids naam in wezen houdt, zodat hij zelfs meermalen David geheten wordt, ja die helderschijnende lamp, dat licht tot  verlichting der heidenen en tot  heerlijkheid  van Zijn volk Israël (Luk. 21: 32). Al de vijanden van den Messias zijn met schaamte bekleed, en al hun ondernemingen tegen Zijn koninkrijk verijdelt; op Hem bloeit Zijne kroon eeuwig, daar Hij gezeten is aan ‘s Vaders rechterhand. -vs. 14-18 vinden wij dan Gods eigene woorden, met welke de sprekers hun gezegden vs. 13 voorgesteld, bevestigen. Vraagt men nu, wanneer en bij welke gelegenheid heeft God deze woorden gesproken? Dan antwoorden wij, dat dit ons onbekend is. Het kan zeer wel zijn, dat Nathan in die onderhandeling met David, 2 Samuel 7, een gedeelte van hetgeen  wij  in  vs.  17  en  18  vinden,  gemeld  heeft,  en  dat  het  andere  gedeelte,  dat  hier voorafgaat, vs. 14-16 naderhand, toen David door den Engel verwittigd was, dat Moria de plaats van den tempel zou wezen, door God aan hem geopenbaard is. Terecht herinnerden zich dus de Israëlieten deze heerlijke belofte aan David gedaan bij de inwijding van Salomo’s tempel. Maar terecht werd deze Psalm dan ook gebruikt door de uit Babel wedergekeerde Israëlieten bij de bouwing en inwijding van den tweeden tempel..

Een trapsgewijze voortgaande gedachten-rythmus vindt men in de eerste afdeling in zoverre als hier in vs. 2 en in vs. 5 van den: "Machtige Jakobs" sprake is; vervolgens is afdeling III met IV verbonden door de met elkaar overeenstemmende woorden in vs. 9 en 16, terwijl in Afdeling V de beide verzen 13 en 14 door de gedachte: "Hij heeft het begeerd tot Zijne woonplaats" en "hier zal Ik wonen, want Ik heb ze begeerd" als schakels van een ketting in elkaar vatten; bovendien gaat door het geheel de naam van David (vs. 1, 10, 11, 17) als een hoofdwoord, dat het lied in 4 tientallen regels verdeelt (vs. 1-5, 6-10, 11-13, 14-18) en een schonen kunstigen vorm er aan geeft..

Is deze belofte aan Davids nazaat, voor zoveel zij in ‘s Heeren wegen gewandeld hebben; getrouw vervuld, algeheel en onvoorwaardelijk heeft deze belofte hare vervulling gekregen in den  Messias,  den  Gezalfde,  Davids  Zoon  en  Davids  Heer.  Hij heerst  eeuwiglijk  op  zijn glorietroon, totdat Hij al Zijne vijanden gezet zal hebben tot een voetbank Zijner voeten. Tot Hem mag Zijne Gemeente opzien, onder al haren strijd, op Zijne almachtige hulp en bijstand mag zij hopen. Hij zal de nooddruftigen en ellendigen redden, en eenmaal bij Hem met eer en heerlijkheid kronen..

PSALM 133.

HET GOUDEN KLEINOOD VAN VREDE EN LIEFDE.

1. Een lied Hammaälôth (Psalm 120: 1 ), van David (Ezra 4: 24 ).

Het eerste van de liederen Hammaälôth,  die David tot vervaardiger hebben, (Psalm 122), moest het hart des volks zoeken te winnen voor Jeruzalem, het middelpunt van zijn kerkelijk en burgerlijk  leven,  daar  het  aanstonds bij het  intreden in  de  poort  der  heilige stad  den verschillenden stammen doet erkennen, dat zij tot een uitverkoren volk behoren. Nu wil het laatste onder die vier liederen, de voor ons liggende 133ste Psalm, Israël verheugd doen zijn over zijne godsdienstige vereniging in Zion, zo als die ten tijde der drie hoge feesten tot stand

kwam. Het wil Israël versterken in het gevoel, dat de vriendschap en gemeenschap, die het heeft  en waarin het zich verkwikt, heilig en zalig is (2 Samuel 24: 25 ). Deze Psalm van David  volgt  eerst  op  dien  van  Salomo,  den  123sten,  om  goede  redenen.  Eerst  met  de oprichting van de tent op Zion, wat David had mogen doen in de gunst van zijn God, stond Zion als punt  van vereniging, en uitgangspunt van allen zegen en van alle leven zichtbaar voor alle tijden vast.

I. Vs 1. De gemeente in haar geheel verheft hare stem tot lof der broederlijke gemeenschap, welke zij in hare vereniging op ééne plaats van het heiligdom, nu zij elkaar weer tot viering van een feest te Jeruzalem hebben ontmoet, zo aanschouwelijk voorstelt.

Ziet gij, die hier vergaderd zijt uit alle delen van het land, ondervindt het op dit feest, hoe goed en lieflijk is het, dat broeders, die door bloed en hart met elkaar verenigd zijt, niet alleen die gemeenschap gevoelen, maar ook zamenwonen 1), die liefde met de daad bewijzen!

1) "Hier is de toetssteen der ware liefde, want het zien, spreken, herbergen voor een korten tijd, als de wederzijdse zwakheden en gebreken nog bedekt blijven of verborgen worden, betekent  niet  veel,  maar  het  langere  zamenzijn,  het  dagelijks  zamenleven,  wanneer  na korteren  of  langeren  tijd  de  eigenlijke  en  gehele  mens,   zoals  hij  is,   met   al  zijne, verkeerdheden en gebreken voor den dag komt, openbaart eerst de liefde, die niet vergaat, alle dingen bedekt, gelooft en hoopt, die alle dingen verdraagt. (1 Kor. 13: 7 vv.)".

De feestdagen onder Israël waren familiedagen, dagen van zamenkomst. Broeders moeten zamenwonen God wil niet, dat de mens alleen zij. Hij schiep; en het wordt gezegd met een woord, dat de Schrift alleen heeft, den mens; man en vrouw schiep Hij ze. Christus staat alleen, en toch ook Hij zei: "Ik ben niet alleen, de Vader is met Mij." Het niet alleen is ene vaste wet in het koninkrijk der hemelen en waarom is het dat? Omdat het tot het Goddelijk Wezen behoort. God is één, maar niet alléén, niet eenzaam. De Vader, de Zoon en de Heilige Geest zijn een enig God, die leeft en regeert in eeuwigheid. Als zodanig geloven wij in Hem en aanbidden wij Hem..

2.

II.  Vs.2  en  3a.  Een  zanger  treedt  nu  afzonderlijk  op  en  stelt  in  twee  gelijkenissen,  de schoonheid en lieflijkheid der zo even door de gemeente geroemde gemeenschap voor. De ene gelijkenis spreekt van de fijne olie, die bij de zalving van Aäron tot hogepriester, in rijke overvloed op zijn hoofd werd uitgegoten, van daar zijn gehelen baard doortrok en zelfs den zoom van zijn heilig kleed bevochtigde, de andere wijst op den frissen krachtigen dauw, zo als die gevonden wordt op de besneeuwde hoogten van den groten Hermon, maar van daar ook op de lagere bergen van Zion nederkwam.

2.  Het  zamenwonen  in  broederlijke  liefde,  is  gelijk  de  kostelijke  olie,  die  uit  edele bestanddelen, volgens Gods eigen aanwijzing, bereid is (Exodus 30: 22 vv.), en gebezigd wordt bij de wijding van den hogepriester (Leviticus 8: 12), gelijk de olie, op het hoofd, waarop het in rijke, mate wordt uitgegoten, nederdalende op den baard, die tot op de borst

reikt (Leviticus 21: 5),den baard van Aäron 1), en zijne zonen, de hogepriesters; als de olie, die vervolgens van den baard nederdaalt tot op den zoom zijner klederen, den bovenzoom aan den hals van den zijden rok (Exodus 28: 6 vv.).

1)  In  den  Hogepriester  bereikte  het  priesterlijk  ambt  zijn  toppunt.  Als  Israëls  vromen opgingen naar Zion, dan was de Hogepriester hoofdpersoon en middelpunt tevens, waarom anderen zich verenigden. En daarom, waar de heilige zanger een beeld moet hebben, om de eenheid van Israëls volk en de lieflijkheid van die eenheid te bezingen, daar ontleent hij zijn beeld aan dien Hogepriester. Welnu, gelijk de olie niet alleen op het hoofd was uitgegoten, maar  ook  de onderste zomen van zijn kleed  bereikten,  zodat,  wat  het  meest  van elkaar gescheiden was, hoofd en voeten, (want de zomen van het kleed waren tot op de hoogte der voeten afhangende) verenigd werd, zo ook werkt de liefde. Deze brengt bij elkaar, wie anders op verren afstand aan elkaar wonen en vertoeven. Bij Zions altaren kwamen Israëls stammen allen op, al woonde ook de een in het Noorden en de ander in het Zuiden. Nu Zion het middelpunt was geworden en de Heere Zion tot Zijn woonplaats had verkozen, konden al de stammen in liefde en vrede daar bij elkaar komen.

Dit zelfde wordt ook uitgedrukt door het volgende vers.

3. Het is zo lieflijk en verfrissend, gelijk de dauw van Hermon, dien berg in het Noord-Oosten van het land (Deuteronomium 3:  9), en die nederdaalt op de lagere bergen, die naar ene verkwikking uit die besneeuwde hoogten verlangen, op de bergen van Zion, evenzo liefelijk is het, dat broeders zamenwonen.

De eerste gelijkenis ontleent David niet aan het onmiddellijk zichtbare (want het is voor het minst  twijfelachtig,  of  behalve  Aäron  nog  met  enen  anderen  hogepriester  ene  plechtige zalving heeft plaats gehad, daar Numeri 20: 26 en 28 alleen van Eleazars ontkleding, en niet van zijne zalving sprake is), maar uit de Schrift. Hij stelt zich den eerwaardigen priestervader voor, zoals hij eens door Mozes met de kostelijke zalf gezalfd werd. Bij de tweede gelijkenis gaat bij eveneens niet van ene onmiddellijke ervaring uit, (want de dauw, die op Zions bergen ligt, heeft natuurlijk wel een naderen oorsprong dan de verwijderde hoogte van den Hermon); maar hij beschouwt de zaak met een godsdienstig oog, en alsdan kan de vergelijking hem dienen,  voor  hetgeen  hij  in  de  gedachte  heeft.  Daarbij  heeft  hij  zeker  niet  alleen  met voorstellingen van zijne inbeeldingskracht te doen, maar met wezenlijke reëele waarheid.

Wat toch met Aäron eens geschied was, was geen bloot voorval uit een lang voorbijgegaan verleden, maar een om zijne zinnebeeldige betekenis, of zeggen wij liever zijn geestelijken zin, voor altijd vaststaand en ook voor het tegenwoordige Israël geldend factum, en wat de bergen van Zion van den dauw des hemels dronken, ontvingen zij uit de dampen van ene rivier, die zich met  de wateren van de rivier van Hermon voedde. Beide beelden hebben daarin overeenkomst, dat zij iets noemen wat van boven afkomt en duidelijk van Goddelijken oorsprong is: de kostelijke balsem, "omdat die, zowel wat zijne wijze van toebereiding als zijn bijzonder gebruik aangaat, door God is verordend, en de dauw in het heilige land, omdat die met de wit vergulden, hoog in de wolken schitterende kroon van den groten Hermon, den koning der bergen, in verbintenis staat. Alzo is ook de hier geprezene gemeenschap van het

volk van God niet van beneden, niet van deze wereld, niet van vlees en bloed, maar een werk der genade van boven. Alzo hebben beide beelden dit gemeen, dat het plaatselijk van elkaar verwijderde wordt zamengebracht: de olie op Aärons hoofd deelt zich verder haar voor haar mede en daalt zelfs in de kleding neer. Evenzo weet de dauw, die van de hoogte van Hermon op de rondom liggende bergen nedervalt, ook zijnen weg te vinden tot de verder afgelegene heuvelen van Zion. Zo brengen Israëls feesten, die te Jeruzalem gevierd worden, het gehele volk uit alle delen des lands op ene plaats van het heiligdom te zamen. Vervolgens heeft ook ieder van de beide beelden zijn bijzonder punt van vergelijking. De olie der hogepriesterlijke zalving is fijn en verbreidt verre zijn wonderbaren geur, wanneer de hogepriester zijn ambt waarneemt  in  het   heiligdom,  het  verenigt  in  zich  de  edele  bestanddelen  voor  Gods bedoelingen,  aan  welke  het  zich  dienstbaar  gemaakt  heeft-het  is  een  juist  beeld  van  den Heiligen   Geest,   die   de   persoonlijke   gaven   van   ieder   heiligt   en   de   verschillende individualiteiten tot ene eenheid zamenvoegt, die den meest weldadigen indruk maakt en een zoeten reuk voor God en mensen van zich geeft. Lieflijk is de dauw, die van den Hermon nederdaalt; zo fris en verkwikkend, zo krachtig en levenwekkend, zo onmiddellijk van boven geboren (Psalm 110: 3) en als van den hemel zelven afstammende heeft men hem nergens als daar-en terwijl nu de gemeenschap der heiligen, zo als zij door de vereniging van het volk Gods in Zion tot stand komt, geestelijk hetzelfde aanbiedt, wat lichamelijk die dauw is, zo valt inderdaad de dauw van den Hermon op Zions bergen neer. Het is dan ook de wil en het raadsbesluit van God, dat alles, wat goed is, en de liefde in Zion zich moeten bevinden, zo als de andere helft van ons vers getuigt..

De ware vreugde heeft haar begin in God, en het wettig doel is, dat allen zuiver God vereren, en één van zin aanroepen..

Wat wij in Psalm 133 van den dauw van Hermon lezen, die op Zion nederdaalt, is mij thans duidelijk geworden. Hier aan den voet van den Hermon gezeten begrijp ik, hoe de waterdelen, die van zijne met bossen bedekte hoogten en uit de hoogste kloven, die het ganse jaar met sneeuw gevuld zijn, opstijgen, door de zonnestralen verdund, ‘s avonds als een sterke dauw op  de  lage  bergen,  die  er  rondom liggen,  nedervallen.  Men  moet  den  Hermon  met  zijn schitterend witte, onder blauwen hemel blinkenden kroon gezien hebben, om het beeld goed te kunnen verstaan. Nergens in het land valt zulk een sterke dauw als in de landschappen nabij den Hermon..

De gave des Heiligen Geestes wordt vergeleken bij de zalfolie op des hogepriesters hoofd, omdat deze zalf op straffe des doods niet mocht worden nagemaakt. En daarom wee ook hem, die een valsen heiligen geest wil maken, en zijn eigen werk wil doen voorkomen, als ware het een werk van den Geest  Gods! O, er zijn zo  vele nagemaakte dingen,  ook op geestelijk gebied. Dat wij ons er van onthouden en ons zelven gedurig biddende beproeven. Hoe velen hebben zich zelven aan het hoofd gesteld ook van geestelijke zaken, zonder er door God toe geroepen  te  zijn.  Neen,  men  kan  de  geestelijke  dingen  maar  zo  niet  voorschrijven  en gebieden, zij moeten ons door de innigste behoeften onzer ziel worden aangegeven. Een kind van God wordt geboren, en al wat wordt geboren, en al wat waarlijk geestelijk is, wordt uit Hem ook geboren. Ook het tweede beeld geeft ons hetzelfde onderwijs. Wie kan den dauw namaken? Wel kan men water van een lieflijken geur bereiden, dat ons aangenaam verfrist,

maar geen dauw. Deze moet van boven komen. Daarom hebben wij in den honderdtienden Psalm gezien, hoe het heir der gelovigen vergeleken wordt bij een leger, zo talrijk en zo schoon en zo gezegend als de dauwdroppels bij den dageraad. Welk een heerlijk gezicht niet waar? als men des zomers in den vroegen morgen die dauwdroppels aan al de bladeren en bloemen ziet trillen, tintelen, gekampeerd als een leger, dat het veld heinde en ver overdekt! Gelijk de dauw van Hermon, en die nederdaalt  op de bergen  van  Zion. De werking des Heiligen Geestes is bij opvolging,  is voorkomende en navolgende.  Christus ontvangt  den Heiligen Geest, doch Hij is uit den Heiligen Geest. Zo ook: wie gelooft, is uit God geboren. en op het geloof ontvangt men den Heiligen Geest. Op den laatsten (den Heiligen Geest) moet men wachten; op het eerste (het geloof) mag men niet wachten, maar is het woord van kracht: "Heden, zo gij Zijne stem hoort, verhardt uw hart niet." Daarom komt deze zaak in den vorm van een bevel: "Bekeert u, gelooft het Evangelie; staat op uit de doden!" Hier is enkel te gehoorzamen, en dit gehoorzamen is ook weer het werk des Heiligen Geestes, die ons van voren en van achteren bezet..

III. Vs. 3b. Wat zij zo even van Zion gehoord heeft, dat op diens bergen zelfs de dauw van den ver verwijderden Hermon moet nederdalen, dat neemt het geheel der gemeente op en wijst aan, waarom het alzo is: daar heeft nu eenmaal de Heere het punt van verzameling en van uitgang van allen zegen voor de eeuwigheid gesteld.

Want de HEERE gebiedt aldaar, op Zion, waar de liefde heerst, den zegen en het leven tot in der  eeuwigheid.  Hij  heeft  ten  opzichte  van  zegen  en  leven  verordend,  dat  zij  daar zamenstromen en van daar als uit de enige bron des heils zullen moeten geput worden, en dit heeft Hij onvertrekkelijk vastgesteld en voor alle tijden bepaald.

De zegen van broederlijke eendracht wast alleen op den grondslag van het rijk van God in ‘t midden der verdeelde wereld..

De liefde,  welke de vrucht  des  Heiligen Geestes is,  geeft  ons reeds in het  tijdelijke den schoonsten en rijksten zegen, maar in de eeuwigheid zal zij het enig element zijn, waarin ons harte leeft, want daar zullen geloof en hoop niet meer nodig zijn. Wie dus vreugde hebben wil, die hebbe lief, die hebbe den Heere lief, en in Hem al wat Hij met ons verbonden heeft. Liefde is vreugde. Wij, die geloven, zijn in Christus gezalfd met olie der vreugde, en die lief heeft, verspreidt vreugde. Och, wat zijn wij dwaas, dat wij ons eigen leven zo arm maken aan vreugde, door zo weinig liefde te betonen aan anderen. Mocht er  dan ten minste van dit ogenblik af noch veel lieflijks uitgaan van ons leven; ja, mocht er ook nog dan, wanneer de reuk des doods uitgaat van ons lichaam, een reuk des levens uitgaan van onze ziel..

Ik  bemin mijne broeders niet  gelijk  ik  hen beminnen moest.  Broederliefde is bij mij een heerlijk droombeeld, ene schone leer, maar gene werkelijkheid. Ik bemin ouders en vrienden, "doen niet ook de tollenaar alzo?" Ik wens het geluk der mensheid, maar de wens is zo flauw en algemeen, dat hij als een damp is voorbijgegaan, eer ik opsta tot handelen. Ik bewonder de zelfverloochening dier uitgelezene  zielen, die het  ongeluk ter genezing gaan opzoeken, ik prijs de Christenen, die gezondheid en goederen over hebben om arme zodat en te verlichten; bij bewondering blijft het; ik kan, of liever, ik wil hen niet navolgen. Ik ben soms minder dan

lauw tegenover mijne broeders en wordt toornig, omdat zij niet voelen, spreken, handelen, gelijk  ik  zou  hebben  gewild.  Hoe  haastig  ben  ik  in  het  opmerken  van  hun  verkeerde handelingen tegen mij en hoe traag in het  vergeten van deze; hoe spoedig mishaagt  mij iemand en hoe ras wordt hij onverdraaglijk; als de wereld het wist, zelfs zij zou de oorzaken mijner ontevredenheid te gering vinden...

Heere! Gij kent mij, ik stel mij in oprechtheid voor U, Gij zijt mijn God; Heere! Gij zijt mijn Zaligmaker; ik weet, dat Gij tot degenen, die de kleinen der wereld hebben bezocht, geholpen, getroost, liefgehad, zult spreken: "komt", en tot degenen, die dit niet deden: "gaat henen in het helse vuur." Vergeving, Heere! stort Uwe liefde uit in mijn hart, geef mij de vreugde der zelfverzaking, der opoffering te  leren smaken, doe het  ijs mijns harten smelten, koudheid bezwaart mijn geweten en slechts uiterst moeilijk dringt Uwe Vaderliefde door tot mijn hart. Hetgeen  ik  vraag  is  meer  belijdenis  dan  verlangen,  en  mij  verootmoedigende,  bid  ik wederom: "Och, Heere! leer mij de broeders lief te hebben.

PSALM 134.

HET AMBT DER TEMPELDIENAARS.

1. Een lied Hammaälôth (Psalm 120: 1 ).

Het begin aan ons bedevaartsboekje werd gevormd door een lied (Psalm 120), dat, zo als wij gezien hebben, gezongen werd door de naar Jeruzalem optrekkende feestkaravanen, wanneer zij de grenzen van Samaria voorbijtrokken; met het tweede lied betrokken zij hun nachtleger te Jericho, en met het derde (Psalm 122) waren zij, na het afleggen van hun dagreis tussen Jericho en Jeruzalem, onder de poorten der heilige stad aangekomen en rangschikten zij zich tot een plechtigen optocht naar den tempel. Gedurende den optocht zelven was men gewoon de volgende negen liederen (Psalm 123-131) te zingen en herinnerde men zich de noden en verzoekingen,  door  welke  de  gemeente  had  moeten  doorgaan  na  het  terugkeren  uit  de Babylonische ballingschap tot aan de herstelling van tempel en staat, maar ook de Goddelijke belofte,  met  welke  zij  zich  ten  tijde  van  hun  verdrukking  hadden  kunnen  troosten;  zij bedachten, hoe zij, terwijl zij het  roepen  tot  den Heere en het  wachten op Hem geleerd hadden,  tot  waren ootmoed  en tot  stille gelatenheid  en  zo  op  den enigen weg  des heils gekomen waren. Met Psalm 182 trokken, gelijk het schijnt, ten tijde van het avondoffer de karavanen den tempel binnen en woonden daarop den godsdienst bij. Het voorlaatste lied (Psalm 133) was bijzonder geschikt, om op iedere der verscheidene feestdagen aangeheven te worden, wanneer weer ene heilige feestelijke vergadering had plaats gevonden en den zegen van de gemeenschap der heiligen tot bewustzijn had gebracht. Dit bedevaartsboekje wordt eindelijk   door   een   lied   gesloten   (Psalm  134),   dat,   gelijk   wij  niet   betwijfelen,   den afscheidsgroet aan den tempel bevat, door de feestgenoten na het volbrengen van den laatsten godsdienst in den heiligen feesttijd aangeheven. Het werd tot de Priesters en Levieten gericht, die, al was de feestvierende gemeente uit  elkaar gegaan en elke karavane den volgenden morgen naar hare woonplaats in het heilige land teruggaan, toch zonder ophouden in den tempel verder dienden, en zelfs des nachts op hun posten bleven. Deze knechten des Heeren konden ook weer de gemeente, die feest gevierd had, niet uit elkaar laten gaan en naar hun

vaderland laten terugtrekken, zonder haar enen zegengroet tot afscheid mede op den weg te geven.  De  Psalm  is  door  dien  geestelijken  zanger  vervaardigd,  die  het  bedevaartsboekje verzamelde en tot een zo wel geordend geheel rangschikte,  terwijl hij bij de liederen van David  (Psalm  122,  124,  131,  133)  en  Salomo  (Psalm  127  en  132)  en  van  zijnen onmiddellijken voorganger (Psalm 120, 121, 123, 125, 126, 128) noch drie producten van zich zelven (Psalm 129, 130, 134) voegde (Ezra 4: 24 ), en ook hier zowel den trapsgewijzen voortgang   van   gedachten,   die   de   liederen   Hammaälôth   kenmerkt,   als   hun   daarmee zamenhangend dramatisch karakter op het oog heeft. (Nehemia 1: 3 Aanm).

I. Vs. 1 en 2. Het koor der gemeente richt tot de priesters en Levieten, die in den tempel achterblijven, bij haar afscheid van het heiligdom, de aansporing om ijverig en getrouw te dienen, en onafgebroken den Heere aan te roepen. Zij zelf verlaat nu weer voor een geruimen tijd de heilige plaats, en alsdan komt het den priesters en Levieten toe, het werk, dat onder het volk van God nooit rusten mag, verder voort te zetten.

Ziet 1), looft (woordelijk zegent) 2) den HEERE, alle gij knechten des HEEREN, gij die, om Hem te dienen en Zijnen naam te loven (Deuteronomium 10: 8), en dagelijks de godsdienstige verrichtingen te doen plaats hebben (Hebr. 10: 11), zelfs allen nacht in het huis des HEEREN staat (1 Kronieken 9: 33)

1) Het  "ziet" is uit den vorigen Psalm overgenomen en wordt nu ook in het afscheidslied gehoord, nadat het op iederen dag van den feesttijd het gezang der gemeente heeft geopend; daar was het (Psalm 133: 1) een heenwijzen naar het begin van iets tijdelijks, hier wijst het op een plicht, "die uit het ambt voortvloeit.".

2) Den Heere "zegenen" is wat de zaak aangaat, zoveel als: "Hem loven en prijzen; het is echter  beter  het  wordt  te  behouden,  omdat  het  "de  Heere  zegene  u"  in  vs.  3  daarom terugslaat..

3) Na middernacht nam de hoofd-portier de sleutels van den binnensten tempel en ging hij met  enige priesters door  het  kleine  poortje in de brandpoort.  In den binnensten voorhof verdeelde zich deze menigte van wachters in twee hopen, ieder met een brandenden fakkel-de ene wendde zich naar het westen, de andere naar het oosten-en zo gingen zij den voorhof rond, of alles voor den dienst van den volgenden dag gereed was. Bij de bakkerskamer (van welke niet nauwkeurig kan gezegd worden, waar die geweest is) ontmoetten zij elkaar en riepen elkaar toe: "alles is goed"; intussen stonden ook de overige priesters op, baadden zich en trokken hun ambtsklederen aan, dan gingen zij in de vierkante kamer, van welke de ene helft de vergaderzaal van het Sanhedrin was, (zie Gasith in de bij Matth 4: 7) waar onder de leiding  van  een  hoofd  over  de  loting  en  van  een  gerechtelijk  persoon,  het  priesterlijk dienstwerk van den volgenden dag (Luk. 1: 9) verdeeld werd..

Gelijk een morgen- en avondpsalm in den gewijden bundel voorkomen, zo hebben we hier een nachtpsalm voor de Priesters, die des nachts het huis des Heeren bewaakten, opdat alles gereed zou zijn, wanneer des morgens vroeg de dienst een aanvang nam.

2. Heft onder de voortdurende godsdienstplechtigheden, opdat deze gene dode werken zijn, maar aan hun bestemming voldoen, uwe handen op naar het heiligdom, het allerheilige, waar de Heere boven het verzoendeksel troont (Psalm 5: 8; 28: 2; 138: 2), en looft (zegent) den HEERE.

Waken en bidden behoort bij elkaar en is het werk van alle vromen; de geordende dienaren van het heiligdom moeten zich daarin door de gemeente niet laten beschaamd maken..

Het bewustzijn in Gods heilige ordeningen te staan en te arbeiden, is dikwijls niet hij hen, die het bovenal moesten bezitten. Een herder moet meer dan anderen vaststaan; hij moet, zoals niemand anders in heilige tucht wandelen, en naar de eeuwige ordeningen Gods zijn gehele leven richten.

Het  "opheffen  der  handen" is ene eigenaardige beschrijving  van het  gebed; daar  het  een gewoon gebruik was, om onder het bidden de handen opwaarts te heffen, hetzij naar het heiligdom,  waar  God  Zijn  troon  had,  hetzij naar  den  hemel,  waarvan  het  heiligdom ene afbeelding was. Daarenboven stelt het opheffen der handen de voornaamste gemoedsgestalten voor, welke tot een waar gebed behoren. Door deze plechtigheid gaf men te kennen, dat men bij zich zelven arm, afhankelijk en hulpeloos was, dat men God als den milden Gever van alles goeds beschouwde, dat men alles van Hem begeerde en gelovig verwachtte, dat men vrijmoedig tot Hem kwam, en dat men bereid was, om zich aan Hem te onderwerpen..

3.

II.  Vs.  3.  Het  koor  van Priesters en Levieten antwoordt  met  een zegengroet  en laat  de gemeente naar hare woningen gaan.

3. De HEERE zegene u 1) uit Zion (Psalm 128: 5), Hij, die den hemel en de aarde gemaakt heeft 2) (Psalm 121: 2; 124: 8).

1) Het "zegene u" is sedert Numeri 6: 24 de vorm van den priesterlijken zegen; het wordt tot de gemeente als tot een persoon gezegd en tot ieder in het bijzonder als lid der gemeente..

2) Het "den hemel en de aarde gemaakt heeft" vormt een tegenwicht tegen de diepte van ellende en onmacht, waarin de gemeente in weggezonken..

Van Gods macht mogen de gelovigen alles hopen..

Leer hier 1. Alle mensen liggen onder den vloek, totdat God hen in de gemeenschap der kerk brengt, en hen door Zijn woord gezegend noemt. 2. Gods dienaren zijn gezonden met den last, om te zeggen: "De Heere zegene u." 3. Geen zegen kan verwacht worden dan van Christus, die door  de arke verbonds  werd  afgebeeld.  4.  Het  vertrouwen van den gelovige,  om te verkrijgen hetgeen in ‘s Heeren woord beloofd is, is gegrond op het verbond van God en Zijne almacht, en wat zou ene ziel kunnen nodig hebben, dat die fontein niet zou kunnen opleveren?

Dit vers eist (naar mijn oordeel), dat men dezen Psalm uitlegt ten opzichte van de Priesters en de Levieten alleen, wier eigenlijk ambt het was, als door de Wet voorgeschreven, om het volk te zegenen (Numeri 6: 23). Nadat nu de Profeet hen vermaand heeft om God te zegenen, voegt hij nu in de tweede plaats er bij, om het volk te zegenen in naam van God..

PSALM 135.

DANKZEGGING VOOR GODS WELDADEN.

Het is gene uitwerking van den vorigen Psalm, die wij hier voor ons hebben, zodat de op elkandervolging der beide Psalmen ook tevens den tijd zou aangeven, waarin zij vervaardigd zijn, maar het begin van den vorigen Psalm (vs. 1 en 2) sluit zich aan het begin van dezen aan, even als diens tweede helft (vs. 3) aan vorige liederen Hammaälôth (Psalm 128: 5, 121: 2) ontleend  was.  In  welken tijd onze Psalm ontstaan is, werd reeds bij Ezra 6: 18 gezegd: diensvolgens hebben wij te denken aan het feest der tempelinwijding noch vóór Pasen van het jaar 515 vóór Christus, en zeker zal de Psalm, die naar vorm en inhoud zeer verwant is aan het lied, dat 19 jaren vroeger bij het leggen van den eersten steen des tempels (Psalm 115) gezongen werd, tot een slotzang van de godsdienstige plechtigheid bestemd geweest zijn.

I. Vs. 1-4. Terwijl de gemeente zich gereed maakt, om den tempel, tot welks inwijding zij te zamen gegaan waren, weer te verlaten, wekt het haar vertegenwoordigend koor, de bij het heiligdom achterblijvende priesters en Levieten op, om met den lof des Heeren onafgebroken voort te gaan, gedurende den tussentijd dat zij weer verschijnt om feest te vieren. Bij een volk, dat de Heere Zich ten eigendom verkoren heeft, mag Zijn lof geen dag zwijgen en Zijn dienst nooit rusten.

1. Hallelujah, d.i. looft den Heere (Psalm 104: 35 en op Psalm 106)! Prijst den naam des HEEREN, prijst Hem, gij knechten des HEEREN!

2. Gij, die staat in het huis des HEEREN, om Zijnen dienst waar te nemen (Psalm 134: 1), in de voorhoven van het huis onzes Gods 1).

1)  De  knechten  des  Heeren,  zijn  hier  niet  alleen  de  Priesters  en  Levieten,  maar  al  de vereerders van den Heere. Niet alleen degenen, die alleen, zoals de Priesters in het eigenlijke huis, in het Heilige mochten komen, maar ook de Levieten en alle getrouwe zonen Israëls, die in de voorhoven des Heeren tot Hem mochten naderen met hun offeranden.

3. Looft den HEERE, want de HEERE is goed: psalmzingt Zijnen naam, want Hij, Zijn naam (Psalm 54: 8) of het, het lofzingen ter ere Zijns naams (Psalm 147: 1) is lieflijk 1).

1) Het onderwerp van den lof is lieflijk-de zegeningen der genade, die voortvloeien uit de eeuwige liefde van God, of: "Zijn naam is lieflijk; " want is die heilig en vererenswaardig in zichzelven, en ontzaglijk en vreeslijk voor zondaars, nu is hij geopenbaard in Christus als zeer lieflijk. In Hem zijn al de Goddelijke volmaaktheden verheerlijkt. De naam van God als van

een Verbondsgod en Vader in Christus, zegenende met alle geestelijke zegeningen in Hem, is boven mate lieflijk; het zijn de namen van Christus en daarom moeten zij worden geprezen..

De twee woorden goed en lieflijk, spreken alles uit, wat God voor Zijn volk is. Zij zijn de rijke bronnen, waaruit het geloof put en waarbij de schoonste en lieflijkste lof des Heeren gezongen wordt..

4. Want de HEERE heeft zich Jakob verkoren, Israël a) tot Zijn eigendom.

a) Exodus 19: 5, Deuteronomium 7: 6. Tit. 2: 14. 1 Petr. 2: 9.

God heeft ons tot een volk Zijns eigendoms verkoren, hoe is het gesteld met de aanbidding van datgene, wat Hem daarvoor toekomt..

In de oude Kerk had iedere dag zijn bijzonder lofwoord (laudes); maar helaas! het blijde danken en loven is geheel en al in vergetelheid geraakt.

Let  op de bijzondere voorrechten van Gods volk (vs. 3). De Heere heeft  Jakob tot  Zijn eigendom verkoren, daarom is Jakob verplicht Hem te prijzen, want God heeft een volk aan Zich doen kleven, om Hem te zijn tot een volk en tot enen naam (Jes. 13: 11). Israël is Gods bijzondere schat boven alle volken (Exodus 19: 5); zij zijn een volk Hem toegeëigend, waarin Hij een welbehagen heeft, kostelijk in Zijn ook en heerlijk. Indien het zaad van Jakob Hem niet prijst voor die onderscheidende gunst, is het het meest onwaardige en ondankbare van alle volken..

5.

II. Vs. 5-12. In een tweede koor geven de priesters en Levieten, van welke de eersten de Psalmen moesten zingen en daarbij musiceren, de anderen echter het Psalmgezang met hun trompetten openden en begeleidden, antwoord op de tot hen gerichte opwekking, daar zij betuigen, dat zij wel wisten, hoe prijzenswaardig de Heere is (vs. 5), en daarmee verklaren met het loven van Hem niet te willen ophouden. Prijzenswaardig nu is Hij: 1. Van wege de daden zijner macht in de natuur (vs. 6 en 7); 2. Om zijne daden ter wille van Israël, die Hij volbracht heeft bij de uitleiding uit Egypte (vs. 8 en 9) en bij de invoering in het beloofde land (vs. 10-12).

5. Ik, de gehele stam van priesters en Levieten, zal zeker niet  vertragen in het loven des Heeren, waartoe Gij mij hebt opgewekt; want ik weet, dat de HEERE groot is, en dat onze HEERE boven alle goden is (Exodus 15: 11. Psalm 86: 8; 89: 7).

6. Al wat den HEERE behaagt, doet Hij 1), in de hemelen, en op de aarde, in de zeeën en alle afgronden (Psalm 115: 3).

1) Dit is de onmetelijke grootheid Gods, waaraan hij herinnert, dat Hij niet eenmaal slechts den hemel en de aarde heeft gemaakt, maar ook alles naar Zijn oordeel bestuurt. Want wie

belijden, dat God de Schepper der wereld is en Hem nu voorstellen als rustig te zitten in den hemel met  afwerping  van  de  zorg  voor  de  wereld,  beroven  Hem goddelooslijk  van  Zijn kracht, en toch, dat domme verzinsel neemt een groot deel der mensen in bezit..

Hemel, aarde en water (onder welks diepten de Hades of onderwereld zich bevindt (Job 26: 5) zijn de drie rijken der schepping (Exodus 20: 4)..

Dit drievoudig gebied schreven de heidenen aan verschillende goden toe..

7. Hij a) doet dampen, wolken opklimmen, opkomen van het ééne einde, van de einden der aarde; Hij maakt de bliksemen met den regen, te midden der zware plasregens schiet Hij den bliksem  uit;  Hij  brengt  den  wind  uit  Zijne  schatkameren  voort,  waarin  Hij  dien  had opgesloten, totdat Hij dien wilde gebruiken.

a) Jer. 10: 13; 51: 16.

8. a) Die de eerstgeborenen van Egypte sloeg, van den mens af tot het vee toe 1).

a) Exodus 12: 12,29. Psalm 78: 51.

1) Dat hij in de eerste plaats vermeldt den dood van de eerstgeborenen in Egypte, daarmee houdt  hij zich wel niet  aan de opeenvolging der  gebeurtenissen,  maar  haalt  daarmee een meldenswaardig voorbeeld aan, waaruit blijkt, hoe dierbaar God het heil van zijn Kerk was, ter vier behoeve hij een machtig en rijk volk niet had gespaard. Hoofdzaak is, dat God in de verlossing van zijn volk Zijn macht tegelijk met Zijne genade heeft geopenbaard..

9. a) Hij zond tekenen en wonderen in het midden van u, o Egypte! tegen Faraö en tegen al zijne knechten.

a) Exodus 7, 8, 9, 10, 14.

10. Die vele a) grote volken sloeg en machtige koningen doodde, nadat Hij uit Egypte’s diensthuis Zijn volk had uitgeleid.

a) Deuteronomium 4: 38; 7: 1; 9: 1. Jozua 23: 9.

11. a) Sihon, den koning der Amorieten, en Og, den koning van Basan, en al de koninkrijken van Kanaän.

a) Numeri 21: 21 vv. Jozua 12: 1 vv.

12. En a) Hij gaf hun land ten erve 1), ten erve aan Zijn volk Israël.

a) Jozua 13-21. Psalm 78: 55.

1) Beter: hij gaf hun land weg als erfgoed.

13.

III. Vs. 13 en 14. Het eerste koor, dat de gemeente vertegenwoordigt, valt hier zelf met een loftoon des Heeren in, nadat zij boven (vs. 1-3) Zijne knechten tot bestendigen lof van Hem had  opgewekt,  en spreekt  het  vertrouwen uit,  dat  de God,  die Israël tot  Zijn eigendom verkoren heeft, Zich ook voortaan in Zijne reddende en helpende macht verheerlijken zou.

13. O HEERE! Uw naam is in eeuwigheid; HEERE! Uwe gedachtenis is van geslacht tot geslacht 1) (Psalm 102: 13).

1) Dit vers moet in het nauwste verband gebracht worden met het vorige. Juist daarin, dat de Heere Zijn volk en daarom Zijn Kerk had gered uit ‘s vijands hand, in Kanaän op eigen erve had gesteld en daar had bewaard, zou de Naam des Heeren voortduren tot in eeuwigheid. De gehele wereld is het toonbeeld van Gods goedheid en getrouwheid, maar inzonderheid de Kerk. Daaraan heeft Hij in het bijzonder geopenbaard, dat Zijn Naam is barmhartig, genadig en groot van goedertierenheid.

14. a) Want de HEERE zal Zijn volk richten, het recht verschaffen door gerichten over Zijne vijanden (Psalm 54: 3),en het zal Hem berouwen over Zijne knechten, zodat Hij de verdiende straf niet ten volle over hen brengt, maar hun genadig is.

a) Deuteronomium 32: 36.

Wees, mijn vriend, niet al te bang voor de Christelijke kerk, alsof zij geheel zou worden uitgeroeid; neen! gelijk God eeuwig blijft, zo is Hij ook ten allen tijde in staat, Zijn hoopje volks te onderhouden en te bewaren en de vijanden te richten.

Het woord Mxwty kan men verstaan als afkomende van Mxw, dat is bedroeven, wanneer het goed vertaald is: "het zal Hem berouwen," of van ene andere, zo niet strijdige betekenis van hetzelfde woord,  namelijk  "zich troosten." Alzo  vertaalt  het  de LXX:  paraklhyhsetai,  zal vertroost worden,  waarin de Syriër haar volgt, lezende: Hij zal zich troosten; maar in de Vulgata vindt men: "Hij zal Zich laten verzoenen." Deze laatste vertaling komt niet kwalijk overeen met die van berouw hebben, want God wordt gezegd berouw te hebben, wanneer Hij wordt verbeden door Zijn volk, en (als verzoend) de straf van hen wegneemt. Alzo heeft het de  Joodse  vertaling  in  het  Arabisch  verstaan,  want  zij  leest:  Hij  zal  Zijne  knechten verschonen,  of  vergiffenis  verlenen.  Tot  deze  betekenis  van  berouw  hebben  schijnt  de zamenhang, zo hier als Deuteronomium 32: 36 (waaruit dit vers is genomen) ons te leiden, namelijk dat het Gode berouwde over Zijne gramschap, waarvan men dikwijls leest, dat is: in goedertierenheid en gunst  wederkeerde tot  hen, op wie  Hij was verstoord geweest. Alzo betekent dit vers in zijn geheel, dat de Heere van het strafoefenen zou wederkeren, om de zijde van Zijn volk te kiezen en het bij te staan. Deze betekenis heeft onder alle overzetters de Chaldeër het best uitgedrukt: Hij zal wederkeren in goedertierenheid, of medelijden jegens

Zijne  rechtvaardige  knechten.  En  alzo  komt  het  voorstaan  geheel  overeen  met  zulk wederkeren..

De toorn Gods voor zijn volk is tijdelijk. In den toorn is Hij des ontfermens gedachtig.

15.

IV. Vs. 15-18. Het tweede koor, dat der priesters en Levieten, neemt opnieuw het woord, en prijst den Heere als den levenden God, in tegenoverstelling van de nietige afgoden en hun machteloze vereerders.

15.  a)  De  afgoden  der  heidenen  zijn  niet  anders  dan  zilver  en  goud,  een  werk  van mensenhanden.

a) Psalm 115: 4 vv.

16. Zij hebben enen mond, maar spreken niet; zij hebben ogen, maar zien niet.

17. Oren hebben zij, maar horen niet; ook is er in het geheel geen adem in hunnen mond.

18. Dat die ze maken hun gelijk worden, even nietig en onmachtig als die afgoden zelven, en al wie op hen vertrouwt met hen verga (Psalm 115: 4-8).

Werp de afgoden weg uit hart en huis en gij zult een priester des Allerhoogsten worden.

Altijd  openbaart  Hij  Zich  aan  Zijne  Hem  getrouwe  Gemeente  als  den  levenden  God, tegenover Wien afgoden en afgodendienaars niets betekenen..

19.

V. Vs. 19 en 20. Ten derden male verheft de gemeente door den mond van het eerste koor hare stem, en laat ene opwekking tot lof des Heeren aan geheel Israël naar alle zijne delen (Psalm 115: 11 ) uitgaan.

19. Gij huis Israëls! looft gij allen, in tegenstelling met degenen, die hun vertrouwen op de afgoden stellen (vs. 18),den HEERE; gij huis Aärons! looft allen den HEERE.

20. Gij, huis van Levi! looft allen den HEERE; gij, die den HEERE vreest! looft allen den HEERE (Psalm 115: 9-11).

21.

VI. Vs. 21. Ook het tweede koor laat ten slotte nog eens zijne stem horen, en geeft met den uitroep, dien het laat horen, den grondtoon aan van alle gezangen, die uit zijnen mond zullen

klinken. Daardoor heeft de gemeente de verzekering, dat aan het aan hare zijde uitgesproken verlangen zal worden voldaan, en zij verlaat met een vrolijk hart de heilige plaats.

21. Geloofd zij de HEERE uit Zion, die te Jeruzalem woont, die Zijne woning daar heeft opgeslagen (Psalm 76: 3), Hallelujah!

Zion en Jeruzalem zijn het uitgangspunt en het einde van alle openbaringen van Gods genade in het Oude en in het Nieuwe Testament, ja de betekenis daarvan reikt zelfs tot in den hemel; want  de Schrift  spreekt  van een hemels Zion,  van een hemels  Jeruzalem (Hebr.  12:  22. Openb. 21). Alzo moet het ook in eeuwigheid de plaats van den lof Gods wezen..

Later werd ons lied in een korter samengetrokken, dat met het begin en slot van onzen Psalm overeenkomt; dit is de voorgaande 134ste Psalm. Andere uitleggers zien, zoals in de inleiding is  opgemerkt,  de  betrekking  van  beide  Psalmen  tot  elkaar  juist  omgekeerd  aan,  en beschouwen het hier voor ons liggende lied als ene uitbreiding van het vorige. Deze mening rust echter op gebrek aan inzicht in het geschiedkundig ontstaan van beide liederen, terwijl Psalm 135 een weder opnemen is van Psalm 115, die gezongen werd, toen de eerste steen tot den tempel werd gelegd en tot inwijding van den na 19 jaren voltooiden tempel diende, en waarschijnlijk   ook   dezelfden   vervaardiger   heeft,   zo   is   Psalm  134   bestemd   om  het bedevaarts-boekje te sluiten en is ongeveer 60-70 jaren later ontstaan..

PSALM 136.

DANKZEGGING VOOR GODS GOEDHEID EN WONDEREN.

Op den 4den Hallelujah-Psalm onder het vorige nummer (Psalm 106 ), volgt hier de 4de Hodoe-Psalm (Psalm 118 ); wat den inhoud betreft, sluit hij zich aan dien Hallelujah-Psalm, maar wat zijne bestemming aangaat, aan het derde Hodoe (Psalm 118) aan. (Zie op Ezra 6: 18 en op Psalm 118: 29). Onmiskenbaar is het lied tot een beurtzang ingericht; de eerste regel van ieder vers moet door de Levitische zangers, het tweede door de gemeente gezongen, of door haar meegezongen worden.

I. Vs. 1-3. Vooraf gaat ene driemaal herhaalde oproeping om den Heere te danken, die ook aanstonds met een driewerf loven van Zijne goedheid beantwoord wordt.

1. Looft (dankt) den HEERE 1), gij priesters en Levieten, gij ganse gemeente van Israël, vooral gij lieden, die den Heere vreest, dankt Hem met uwe harten en monden en met uwen gehelen wandel, want Hij is goed (Jer. 33: 11. Psalm 106: 1); want Zijne goedertierenheid is in der eeuwigheid 2) (1 Kronieken 16: 34).

1) Deze Psalm bevat  een opwekking tot  lofverheffing  van des Heeren naam. Want  Zijne goedheid en genade spreidt Hij ten toon: 1e. (vs. 4-9) in Zijn scheppingswerk: 2e (vs. 10-24) in de leiding van Zijn volk, en 3e. (vs. 25 en 26) in Zijne bemoeienissen  met  alle  Zijne schepselen.

2) Dit refrein heeft de beste reden tot grondslag. Want ofschoon allen gedwongen worden te erkennen, dat Gods vrijgevigheid de bron is van alle goederen, wordt toch Zijne goedheid niet zuiver en volkomen erkend. Waaraan toch de Schrift altijd de hoogste plaats toezegt. Ja, Paulus (Rom. 3: 23), over haar sprekende, noemt haar bij uitnemendheid de roem Gods, alsof hij wil zeggen, dat God die om alle Zijne werken den hoogsten lof verdient, voornamelijk wil verheerlijkt worden in Zijne genade. En uit de heilige historie is het gemakkelijk op te maken, dat uit het voorschrift van David, omtrent het zingen, dit is voorgeschreven, dat de Levieten bij afwisseling moesten zeggen: Dewijl Zijne goedertierenheid tot in eeuwigheid is..

Aleer de dichter in de volgende verzen wijst op de schepping en leiding en verzorging Gods, wijst hij in deze eerste verzen op Gods Verbondsbetrekking, op Zijn hoge Macht en op Zijn Opperbeheer over alle schepselen. Daarom noemt hij den Heere bij Zijn drie namen, bij dien van Jehova, Elohim en Adonai, opdat het volk wel zou verstaan, Wiens goedertierenheid zij bezongen, als durende tot in eeuwigheid.

2. Looft (dankt) den God der goden, den onbegrijpelijken, onzichtbaren, alleen wijzen God, die hoog verheven is, terwijl de afgoden der heidenen goud en zilver zijn (Psalm 105: 15-17. 105.15-17 Deuteronomium 10: 17), want Zijne goedertierenheid is in der eeuwigheid.

3. Looft (dankt) den Heere der heren (1 Tim. 6: 15); want Zijne goedertierenheid is in der eeuwigheid.

De drievoudige opwekking om te danken en het drievoudig noemen van God is niet zonder betekenis. Het behoort tot het geheim van het drietal, dat wij ook in Numeri 6: 24 vv. Jes. 6: 3. aantreffen; eveneens in Psalm 103: 20-22. Ook in Psalm 113: 1-3 hebben wij daarvan een spoor,  en  het  is  nauwelijks  te  betwijfelen,  dat  de  Israëliet,  evenals  in  de  verdeling  der schepping (Psalm 135: 6), zo ook in het wezen Gods ene drievuldigheid gevoelde..

4.

II. Vs. 4-9. In tweemaal drie verzen wordt hierop God, de Heere wegens Zijne macht en wijsheid, in de schepping blijkbaar, ge prezen.

4. Dien God willen wij danken, die alleen grote wonderen doet (Psalm 72: 18); want Zijne goedertierenheid duurt in der eeuwigheid.

5. Dien, a) die de hemelen met verstand (Spreuken 3: 19. Jer. 10: 12) gemaakt heeft; die daarin zulke heerlijke bewijzen Zijner wijsheid gegeven heeft; want Zijne goedertierenheid is in der eeuwigheid.

a) Genesis 1: 1.

6. Dien, die de aarde op het water (liever: boven de wateren, Psalm 24: 2) uitgespannen heeft; want Zijne goedertierenheid is in der eeuwigheid.

7. Dien, die de grote lichten (Genesis 1: 14)heeft gemaakt; want Zijne goedertierenheid is in der eeuwigheid.

8. a) De zon tot heerschappij op den dag; want Zijne goedertierenheid is in der eeuwigheid.

a) Genesis 1: 16.

9. De maan en sterren tot heerschappij in den nacht; want Zijne goedertierenheid is in der eeuwigheid.

Het  werk  der  schepping  is  zo  vol diepten  van  Goddelijke  wijsheid  en  almacht,  dat  een sterveling  daarbij  buiten  gedachten  geraakt  en  moet  blijven  staan  bij  de  eeuwigdurende goedheid Gods.

Wie  met  ontdekte  ogen  de  wonderen  van  ‘s  Heeren  macht  en  wijsheid  in  de  schepping aanschouwt, dien is het niet te veel, om tot meer dan zesmaal aanbiddend uit te roepen: de goedertierenheid des Heeren is tot in der eeuwigheid. En hoger klinkt de lof des Heeren, wanneer de dichter overgaat, om de wonderen van Zijne almacht en liefde te vermelden, die Hij tot verlossing van Zijn volk uit Egypte en inbrenging in Kanaän gedaan heeft..

10.

III. Vs. 10-15. Weer in tweemalen drie verzen wordt de Heere verder geprezen voor Zijne reddende en richtende daden, waarmee Hij te voren Israël uit Egypte heeft uitgeleid.

10. a) Dien, die de Egyptenaren geslagen heeft in hun eerstgeborenen (Psalm 135: 8 vv), zullen wij loven; want Zijne goedertierenheid is in der eeuwigheid.

a) Exodus 12: 29. Psalm 78: 43,51.

11. En heeft Israël a) uit het midden van hen uitgebracht; want Zijne goedertierenheid is in der eeuwigheid.

a) Exodus 12: 31,51; 13: 3,17

12. Met ene sterke hand, en a) met enen uitgestrekten arm; want Zijne goedertierenheid is in der eeuwigheid.

a) Exodus 6: 5. Deuteronomium 4: 34; 5: 15

13. Looft Hem a), die de Schelfzee in delen deelde; want Zijne goedertierenheid is in der eeuwigheid.

a) Exodus 14: 21,22. Psalm 78: 13. Nehemia 9: 11.

14.  En  voerde  Israël  door  het  midden  van  deze;  want  Zijne  goedertierenheid  is  in  der eeuwigheid.

15. a) Hij heeft Faraö met zijn heir gestort in de Schelfzee; want Zijne goedertierenheid is in der eeuwigheid.

a) Exodus 14: 24,26 vv.

Dat ook van wege de verdelging der vijanden gezegd wordt: "Zijne goedertierenheid duurt in der eeuwigheid," is zo op te vatten, als wanneer een kind door een dier ware aangevallen, en men doodt ter wille van het kind het dier, zo ware dat eigenlijk een werk der liefde. Eveneens betoont God Zijne goedheid, wanneer Hij ter redding der Zijnen de vijanden ombrengt. Zijne wraak is ijver, en Zijn ijver is liefde, en daaruit vloeien al Zijne werken voort..

16.

IV. Vs. 16-24. Thans volgen driemaal drie verzen, in welke vooreerst Gods leiding door de woestijn en de toedeling van het beloofde land aan Zijn volk, vervolgens ook Zijn genadig gedenken geprezen wordt,  waarin  Hij Zich onlangs over  Israël ontfermde en het  van de vijanden verloste.

16.   a)  Die  Zijn  volk  door  de  woestijn   geleid,   en  wonderdadig  onderhouden  heeft (Deuteronomium 8: 15); want Zijne goedertierenheid is in der eeuwigheid.

a) Exodus 15: 16,17,19. Psalm 78: 53.

17. a) Die grote koningen geslagen heeft, omdat zij Israël den doortocht naar het beloofde land weigerden; want Zijne goedertierenheid is in der eeuwigheid.

a) Numeri 21: 24,25,34,35. Jozua 12: 1. Psalm 135: 10,11.

18.  En heeft  heerlijke koningen gedood,  beroemd  door  macht  en dapperheid; want  Zijne goedertierenheid is in der eeuwigheid.

19. Sihon, den Amorietischen koning, dien men voor onverwinlijk hield, wiens hoogte was als de hoogte der cederen, en die sterk was als de eiken, heeft de Almachtige ten behoeve van Israël ten onder gebracht; want Zijne goedertierenheid is in der eeuwigheid.

20. a) En Og, den koning van Basan, heeft Hij door Israëls wapenen gedood; want Zijne goedertierenheid is in der eeuwigheid.

a) Deuteronomium 3: 1 vv.

21. En heeft Israël in Kanaän geleid en hun dat gezegend land a) ten erve gegeven; want Zijne goedertierenheid is in der eeuwigheid.

a) Jozua 12: 6.

22.  Hij  gaf  het  ten  erve  aan  Zijnen  knecht  Israël  (Psalm  135:  10-12),  het  door  Hem uitverkoren nakroost van Israël; want Zijne goedertierenheid is in der eeuwigheid.

23. En een dergelijk werk van macht en goedheid, als Hij toen aan ons gedaan heeft, heeft Hij in de laatste dagen weer aan ons gedaan, die aan ons gedacht heeft in onze nederigheid 1); want Zijne goedertierenheid is in der eeuwigheid.

1)  Beter:  In  onze  vernedering.  In  het  Hebr.  Betchefleenoe.  Eigenlijk,  in  onzen  lagen  en ellendigen toestand. God had den lagen staat van Zijn volk aangezien, hun ellende, en uit die ellende verlossing gegeven. Daarom moet de Gemeente de Heere loven voor Zijne bijzondere gunst en ontferming.

24.  En  Hij  heeft  ons  onzen  tegenpartijen  ontrukt,  ons  verlost  van  de  heerschappij  der vijanden; want Zijne goedertierenheid is in der eeuwigheid.

Gods  macht  is  onvergelijkelijk,  Zijne  wijsheid  zonder  maat,  Zijne  liefde  zonder  einde. Helaas! dat de mensen zo laat beginnen God te erkennen en zo vroeg ophouden Hem te danken! dat  zij zoveel het  geloof tegenstaan en  zo  weinig  de gehoorzaamheid  der  liefde betonen!.

25.

V. Vs. 25 en 26. Ten slotte gaat het lied van de daden van Gods bijzondere genade over tot Zijne goedheid jegens allen, als Schepper en Onderhouder der wereld, en roept het noch eens tot danken jegens dezen God op.

25. Die, gelijk de in dezen oogsttijd op het veld rijpende vruchten tonen, alle vlees spijs geeft 1) (Psalm 145: 15; 147: 9); want Zijne goedertierenheid is in der eeuwigheid.

1) Eindelijk verheft hij de Vaderlijke voorzienigheid Gods zonder onderscheid, niet alleen ten opzichte  van  het  gehele  menselijke  geslacht,  maar  over  alles  wat  adem heeft,  zodat  het geenszins verwonderlijk is, dat Hij zulk een in alles voorzienenden en gewillig Vader is voor alle Zijne uitverkorenen, Hij, die Zich zelfs verwaardigt voor de ossen en ezels, de raven en mussen zorg te dragen. Wanneer derhalve de mensen de stomme beesten verre overtreffen en zij ook van elkaar veel verschillen, niet om eigene waardigheid, maar door aanneming Gods, zo leert de Profeet, van het mindere tot het meerdere besluitende, dat  wij niet genoeg de onvergelijkelijke genade Gods jegens Zijne knechten kunnen verheffen..

26. Looft dan den God des hemels (Ezra 1: 2. Dan 2: 28 ), gij priesters en Levieten, gij ganse gemeente van Israël, vooral gij, die den Heere vreest. looft Hem met hart en mond en met uwen gansen wandel; want Zijne goedertierenheid is in der eeuwigheid.

Zo dikwijls als wij ene bete broods eten en enen frissen teug doen, zo dikwijls kunnen wij smaken en zien, dat de Heere goed is.

Er is gene waarheid zo dikwijls, herhaald en zozeer verheerlijkt in de Schrift als deze. Gene waarheid is lieflijker voor zondige en bovendien sterflijke schepselen. Zijne genade zal zich uitstrekken door ene gezegende eeuwigheid. Het zal het eeuwig gezang des hemels zijn, en daarom zal het ook in het huis van onze vreemdelingschap onze vreugde en onze Psalm zijn. Laat  ons  opmerken  al  de  gunsten,  die  wij  ontvangen  uit  deze  bron,  en  onophoudelijk offeranden des lofs offeren.

Niemand onzer zal het wel hinderen, dat dezelfde woorden zes en twintig malen in dit lied worden herhaald; want behalve dat dit tot het gewijde koorgezang behoorde en daaraan leven en kracht moest bijzetten, en strekken moest om den voornamen hoofdinhoud des gezangs, kort, eenvoudig en nadrukkelijk, des te krachtiger en levendiger in te prenten, zo erkennen wij het gaarne, dat wij den lof van Gods goedertierenheid nooit genoeg vermelden en bezingen kunnen,  vooral wanneer  wij  opmerken,  dat  de Heere in Zichzelven ver  boven onzen lof verheven is en dien niet nodig heeft, dat Hij aan ons niets verplicht is en wij van onze zijde niets  verdiend  hebben;  maar  bovenal,  dat  Zijne  goedertierenheid  in  het  onwaardeerbare geschenk  van  Zijnen  Zoon,   en  in  de  verlossing  door  Zijnen  dood  aangebracht,   zo onberekenbaar groot, zo onuitsprekelijk heerlijk en eindeloos van duurzaamheid en kracht is, dat wij van niets dan van vrije genade, ongehoudene goedheid en van goddelijke ontferming mogen spreken. Mocht het den Heere behagen ons daarvan zulk enen indruk en zodanig ene ondervinding  te  geven,  dat  wij  niet  slechts  op  aarde  met  Zijne  gemeente  van  Zijne goedertierenheid zingen, maar dat wij dit ook tot in eeuwigheid mogen vermelden en daarin zalig zijn..

PSALM 137.

TREURIGHEID DER JODEN IN DE BALLINGSCHAP.

Naar tijdsorde sluit deze Psalm niet zozeer aan den vorigen, maar meer aan den voorlaatsten. Zagen wij in dien de Israëlieten vertrekken van den tempel, tot welks inwijding zij verzameld geweest waren, zo zien wij ze hier na 3-4 weken weer in het heiligdom te zamen, om, "met vreugde" het feest der ongezuurde broden 7 dagen lang te houden (Ezra 6: 18 ). Onze Psalm zou ook wel dadelijk aan Psalm 135 zijn aangesloten, wanneer de laatste niet door de nauwe verwantschap  van  zijn  inhoud  in  Psalm  135:  5-12  met  Psalm  136:  1-22  had  aanleiding gegeven tot invoeging van dit lied, hetwelk op dat punt noch enigzins uitvoeriger is.

I. Vs. 1-3. Terwijl de gemeente nu weer daar liederen kan zingen, waar zij alleen behoren te zijn, namelijk te Jeruzalem, in het vaderland en op de plaats des heiligdoms, denkt zij aan den tijd,  toen  alle  blij  gezang  moest  verstommen,  toen  men  zich  alleen  aan  de  rivieren  kon nederzetten en wenen, maar gene Zionsliederen kon zingen of zich verheugen.

1. Aan de rivieren van Babel, aan de oevers van Eufraat, Tiger, Chaboras en Ulai (Ezech. 1: 1. Dan. 8: 2. 2 Koningen 20: 12 ), daar in den vreemde als gevangenen onder de heerschappij

van de wereldse machten zaten wij 1)  tot  nog  vóór  21  jaren,  ook  weenden wij,  als wij gedachten aan Zion. 2)

1)  De  oever  van  rivieren  en  zee  is  ene  lievelingsplaats  van  zodanigen,  welke  de  diepe treurigheid van het  gevoel der  mensen in de eenzaamheid  drijft; het  eentonig golfgeklots onderhoudt de afwisseling van doffe, zwaarmoedige gedachten en tevens oefent de aanblik van het koele, frisse water ene verzachtende werking uit op den verterenden gloed in het hart..

De ballingen hadden hun woonplaatsen aan de rivier den Eufraat en den Tiger, den Chebar en den Ulai (Ezech. 1: 1-3. Dan. 8: 2). Aan de oevers er van kwamen zij te zamen, om te weeklagen over de breuke des volks, over de verwoesting van stad en tempel. Hun hart zag met verlangen uit naar de ure, wanneer hun voeten weer staan mochten in Jeruzalems poorten. En dit  was nog  te  midden van al de ellende een heerlijk teken. Het  toonde, dat  zij niet opgingen in het heidendom, maar vasthielden, door Gods ontferming, aan den voorvaderlijken Godsdienst. Juist dat weeklagen was een werking des Geestes, opdat er weer een roepen zou komen om verlossing uit hun droeven toestand. Een ziele, die waarlijk klaagt, is niet meer een verloren ziele.

2) De herinnering aan Zion is gene aan het vaderland in den gewonen zin; het  komt  niet zozeer als burgerlijke, als wel als geestelijke hoofdstad des volks in aanmerking, als de plaats, waar de Heere met Zijn volk samenwoonde. Van Zion gescheiden zijn, heette gescheiden te zijn van God, de bron van alle leven en vreugde. (Psalm 42 en 43)..

Daar zaten wij op vastgestelde tijden in ene treurige gestalte, in zak en as, op aarde neer. Ook weenden wij dan en stortten gemeenschappelijk enen vloed van tranen, als wij gedachten aan Zion en plechtig gedachtenis hielden van Jeruzalems verwoesting. Die dag was voor ons een dag van treurigheid en tranen..

Zij waren dan enkel treurigheid en tranen. Geen der vreugdeliederen, die zij in Zion pleegden te zingen, kwam in hun hart of over hun klagende lippen. Zelfs hun snarenspel, hun harpen hadden zij ontstemd aan de wilgen gehangen. Hun hart en hand weigerden er tonen aan te ontlokken, de wind alleen speelde nog tussen de ontstemde snaren..

2. Wij hebben daar onze harpen, die te voren ons blij gezang begeleidden, gehangen aan de wilgen, die daarin, in het land van Babel zijn; want de tijd om ons te verkwikken met muziek was ten einde (Jer. 7: 34).

Men moet hier in de eerste plaats aan dan treurwilg denken, die in Babylonië te huis is, en daarom ook in het systeem Salix Babylonica (Babylonische wilg) heet.

3. Tot onze diepe smart kwam ook daar nog die honende vreugde onzer verdrukkers bij, als zij, die ons aldaar gevangen hielden, de woorden eens lieds van ons begeerden, en zij a) die overhoop, ter  aarde, geworpen hadden, vreugd, zeggende: Zingt  ons een van de liederen Zions, een van uwe heilige liederen, opdat wij er ons in vermaken.

a) Psalm 79: 1.

Ook de heidenen moeten hebben geweten van de vreugdepsalmen, die Israël gewoon was voor zijnen God te zingen; hier en daar hebben zij er zeker een vernomen, en ook in hun oren moeten zij lieflijk hebben geklonken. Even als Belsazar de vaten van hen tempel (Dan. 5: 2), zo verlangen zij die geheiligde liederen, om zich een vrolijk uur te verschaffen. Hadden de zangers het ook anders over zich kunnen verkrijgen, om hun kunst te beoefenen, zo was het onmogelijk  enen  vreugde-psalm aan  te  heffen,  en  vooral voor  de  oren  dergenen,  die  de ellende over hen hadden gebracht..

4.

II. Vs. 4-6. De gemeente is zo levendig in haar ondervonden leed geplaatst, dat zij nu ook luide het antwoord geeft op dien eis van Babels zonen, dien zij vroeger slechts stilzwijgende had aangehoord. Zij is zo vervuld van de liefde tot de heilige stad, die zij nu weer bezit, dat zij, om zich eens voor altijd te wapenen tegen het gevaar van verloochening, hand en tong verwenst, wanneer zij ooit den afval en de verloochening zouden willen dienstbaar worden.

4. Wij zeiden: Hoe zouden wij een lied des HEEREN zingen in een vreemd land 1), en daardoor de plaats verloochenen, tot welke alleen dat lied behoort?

1) Zijn vaderland vergeten stond hij de Joden van dien tijd geheel gelijk met het verzaken van zijnen  godsdienst.  Klaagliederen  en  boetgezangen  hadden  zij  wel  willen  aanheffen,  maar Jehova’s feestliederen-dat zou ene godslastering zijn geweest in die dagen, toen zij gestraft werden voor hun zonden..

5. Indien ik u vergeet, o Jeruzalem! zodat ik mij ooit daartoe zou lenen, om in een vreemd land ‘s Heeren liederen te zingen, zo vergete mijne rechterhand 1) zichzelve, zo spele zij nimmer meer een lied op de snaren.

1)  in  het  Hebr.  Thiskach  Jemini.  Zo  vergete  mijne  rechterhand  zich  zelf,  dewijl  het werkwoord reflexief moet worden opgevat. De bedoeling is, dat de rechterhand verstijve, verlamme, gelijk dan ook het stamverwant Arabisch woord vergeten of verlammen betekent. Sommigen,  zoals Calvijn,  voegen er  het  harpsnarenspel bij,  maar  de bedoeling is,  dat  de rechterhand tot alle werk onbekwaam worde.

6. Mijne tong kleve aan mijn gehemelte, zodat zij nooit meer in staat is een lied te zingen, zo ik aan u, o heilige stad! niet gedenke, zo ik Jeruzalem niet verheffe boven het hoogste mijner blijdschap, niet stelle boven alles, wat mij dierbaar is en als het heerlijkste bezinge.

Een kostelijk woord, ene voorbeeldige liefde tot  de kerk van God, die den kinderen des Nieuwen-Verbonds tot diepe beschaming is..

7.

III. Vs. 7-9. Nevens den sterken ijver der liefde voor Jeruzalem, welken zij zo even heeft uitgesproken, spreekt de gemeente nu ook hare begeerte naar wraak over Edom en Babel uit. Edom toch heeft op den dag van Jeruzalem zijnen haat tegen Gods volk op de snoodste wijze geopenbaard, en Babel heeft bij de verwoesting, die zij veroorzaakt heeft, in zulk ene mate wreedheden gepleegd, dat bij de verwoesting, die haar treft, haar moet vergolden worden, gelijk zij verdient.

7. HEERE! a) gedenk aan de kinderen van Edom, aan den dag Jeruzalem; vergeet niet, wat zij, die gezworene vijanden van Jeruzalem gedaan hebben, toen Uwe oordelen over de heilige stad kwamen; vergeld hun, die daar zeiden, toen anderen Uwe stad aangrepen: Ontbloot ze, ontbloot ze tot haar fondament toe, laat er niets van overblijven.

a) Jer. 49: 7. Ezech. 25: 12 vv. Obadja 1: 10 vv. Amos 1: 11. Jes. 34: 5 vv.

De  Edomieten,  ofschoon  een  volk  met  Israël  verwant,  hadden  de  Chaldeën  tegen  Juda geholpen..

8.  O,  dochter,  bevolking van Babel! inwoners dier  stad met  haar  gehele gebied,  gij,  die verwoest zult worden 1), die reeds geheel voor het oordeel zijt bestemd (Jes. 13: 19 vv.), a) welgelukzalig zal hij zijn, die, als de dag der afrekening komt, u uwe misdaad vergelden zal, die gij aan ons misdaan hebt 2) bij de verwoesting van Jeruzalem (Jes. 47: 6).

a) Jer. 50: 15,29. Openb. 18: 8.

In het Hebr. schdoedah. Sommigen vertalen dit woord door, verwoesteres, maar ten onrechte. Het betekent verwoesten, in den zin van, die verwoest zult worden. Het is bij den Oosterling volstrekt niets ongewoons, om van iets te spreken, als had de handeling reeds plaats gehad, terwijl deze nog gebeuren moet. Babylon was toen wel ingenomen, maar nog niet verwoest. Dit had eerst plaats onder Darius Hystaspes. Maar toch spreekt de dichter haar aan, alsof de daad reeds had plaats gegrepen, wetende dat zij door den Heere was voorspeld. -

2) Het is de ijver voor Gods eer en Zijne gemeente, die den dichter zulke harde woorden in den mond legt: dit toewensen van rechtvaardige vergelding heeft in het Oude Testament niets aanstotelijks..

Van Edom keert de dichter zich met zijne verwensing tot Babel. Die trotse stad en hare inwoners zullen verwoest worden. Die ijselijke verwensingen, waarbij hij tot tweemaal toe Babels verwoesters welgelukzalig spreekt,  is niet uit onheilige wraakzucht in het hart des dichters voortgekomen; hij vond ze zoals zij door den Geest van Christus aan den profeet was ingegeven. Al gruwt zijn hart ook van die ijselijkheden, toch moet hij ze tot eer van zijn God en ter wille van de volkomen verlossing Zijns volks uitspreken..

Wat Israëls voorrang en bijzondere zegen is, dat wenst de Israëliet der ganse wereld toe; maar juist daarom wil hij ook de vijandschap der wereld gebroken zien.

Wie den nieuwen mens lief heeft, die haat den ouden en wenst dien den ondergang toe..

9. Welgelukzalig zal hij zijn, die uwe kinderkens grijpen, en aan de steenrots verpletteren zal, opdat het met uw geslacht voor altijd een einde neme (Jes. 13: 16), gelijk gijlieden dergelijke wreedheden bedreven hebt aan onze zuigelingen bij de verwoesting van Jeruzalem.

Reeds Jesaja had voorspeld, dat dit geschieden zou (Jes. 13: 16). De zanger wenst daarom niets  anders  dan  dat  over  de  volledig  ontwikkelde  goddeloosheid  de  reeds  te  voren aangekondigde  strafgerichten  worden  voltrokken.  Het  is  geen  volkshaat,  die  aldus  doet spreken, maar het dringend verlangen, dat de grootste macht der Gode vijandige wereld ten volle worde verootmoedigd en God door hare vernedering worde verheerlijkt, juist zo als dit van het geestelijk Babel in het N. T. wordt verkondigen. (Openb. 18; 19: 1 vv.).

Kunnen wij de smarten en ellenden van Israël in de ballingschap beschouwen zonder ons voor den geest te roepen de vreselijke slavernij, waarin zonde en Satan ons menig jaar hebben gebonden?  Weende  Israël  onder  een  gevoel  van  slavernij,  waarin  zijn  opstand  en  zijne ondankbaarheid het hadden gebracht, en zullen wij den toestand van ene onontwaakte natuur vergeten, vastgebonden in de ellende en het ijzer van ene gevangenis, waaruit niemand dan Jehova ons kan verlossen. Dat wij ons voor den geest stellen, aan wiens genade en verlossing het alleen moet worden toegeschreven, wanneer de hoop, om eens te huis te komen in het hemelse Jeruzalem, in ons wordt opgewekt..

PSALM 138.

DANKZEGGING VOOR GODS GOEDERTIERENHEID.

1. Een Psalm (1 Kronieken 25: 31 )van David (2 Samuel 23: 7 ),

Thans volgt in Psalm 138-143 een cyclus (kring) van Davidische Psalmen, die hun ontstaan te danken hebben aan Davids peinzen over de belofte in 2 Samuel 7: 12 vv. en door de zorg voor de toekomst, die hem vervulde. Hij vergezelt de zijnen door de geschiedenis heen en biedt hun het anker aan, dat redt in stormen, die hen wachten, gelijk hij uit zijn eigen levenslot zag. Wij hebben hier een profetisch testament van David, dat overeenkomst heeft met zijne laatste woorden in 2 Samuel 23. Dat deze Psalmen de rij der Davidische besluiten, is zeker niet bij toeval, maar staat in verband met hun inhoud en den tijd,  waarin zij vervaardigd zijn. In Psalm 138 stelt David den zijnen de belofte voor ogen; in Psalm 139 leidt hij hen vermanend en vertroostend voor den alomtegenwoordigen God, in Psalm 140 neemt hij nader met hen de omstandigheden, die hen wachten, het gevaar van de vijanden, in ogenschouw; in Psalm 141 sterkt hij hen tegen de inwendige gevaren, waarmee de uitwendige nood hen bedreigde; in Psalm 142 en 143 raadt hij hun aan, hoe zij zich moeten gedragen, wanneer de nood op het hoogst  gekomen is; Psalm 144 vormt  den  overgang  van de Psalmen des gebeds tot  het lofgezang, waarmee Psalm 145 het geheel besloten wordt. Er is, gelijk men duidelijk kan opmerken, ene wederkerige betrekking tussen Psalm 138, het  gejubel over de belofte des Heeren, en Psalm 145 het gejubel over hare vervulling; de klacht en de bede wordt door loven en danken ingesloten..

Er zal een tijd komen, dat het lied des Heeren, dat in Israëls mond tegenover de heidenen moest  verstommen,  door  de  koningen  der  heidenen  zelf  zal  worden  aangeheven,  deze gedachte die men in Psalm 137: 3 vv. en 138: 5 in tegenoverstelling tegen elkaar vindt, heeft aanleiding gegeven tot het nevens elkaar plaatsen der beide liederen..

I. Vs. 1-3. Van de belofte, die Gij naar Uwe genade mij bewijst, en voor welker vervulling Uwe trouw mij borg staat, is mijn hart zo vervuld, dat de dank daarvoor niet uit een enkelen hoek, maar uit de gehele ruimte daarvan voorkomt. De koningen der heidenen zullen in mijn lofzang duidelijk worden in hun nietigheid, als die niets dergelijks kunnen aanwijzen, zoals Gij grote dingen aan Uwe dienaren doet. Ja, Gij verhoort het gebed en vervult het hart van een mens met een verheven gevoel; zo iets kan slechts de hoge God doen.

Ik zal U, o Heere! (Psalm 9: 9) loven met mijn gehele hart, voor de buitengewone genade, die Gij mij hebt bewezen, en waarvan mijne ziel vol is; in de tegenwoordigheid der goden van de overheden zal ik U psalmzingen 1) (Psalm 80: 1,6. Psalm 119: 46).

1) David was van herder koning geworden. God had hem op den troon gezet, en nu spreekt hij het uit, dat hij in de tegenwoordigheid van alle overheden den naam des Heeren zal groot maken, opdat niet alleen door hem, maar ook door deze de Heere worde geheiligd, als de God, die daar heerst en regeert over allen, aan Wien alle koningen hun macht ontlenen.

2. Ik zal mij nederbuigen naar het paleis Uwer heiligheid, Uwen tabernakel, dien ik nevens mijn paleis heb opgericht (2 Samuel 6: 17. Psalm 5: 8). en ik zal Uwen naam loven om Uwe goedertierenheid 1), die in zo overvloedige mate mij ten deel is geworden (2 Samuel 7: 21), en om Uwe waarheid, Uwe getrouwheid, waarin Gij datgene, wat Uwe goedheid mij heeft toegezegd, ten volle hebt verwezenlijkt; want, om het nader uit te drukken, welke grote zaak mijne ziel zo bezig houdt, Gij hebt van wege Uwen gansen naam, alleen om Uws naams wil, Uw woord groot gemaakt 2), grote beloften gegeven, en die heerlijk vervuld (Psalm 18: 51).

1) Die goedertierenheid is ‘s Heeren vrije en rijke liefde; die waarheid, Zijne trouw, die aan David in het Woord der belofte Gods was toegezegd en bevestigd geworden. Dat Woord der belofte had de Heere groot gemaakt, verheven en verheerlijkt door het meer dan overvloedig van het ogenblik aan, dat Hij het gesproken had, te vervullen..

Alleen en ganselijk om Uws naams wil, Anders: "Boven Uwen gansen naam," d.i. boven al de eigenschappen, waarmee Gij genaamd wordt. "Uw Woord," dat is: Uwe belofte en toezegging aangaande Christus. Dit is het grootste en voornaamste werk, waardoor Gij Uwe goedheid hebt doen blijken. Anderen verstaan dit van de belofte, die God David gedaan en volbracht heeft, aangaande het koninkrijk.

"Gij hebt Uwen naam boven alles heerlijk gemaakt door Uwe beloften," ‘t geen v. Gerlach aldus verklaart: "den roem, dien Gij bereids bezat, hebt Gij door Uwe beloften verhoogd..

3. Ten dage, als ik riep, zo hebt Gij mij verhoord 1), Gij hebt mij versterkt met kracht in mijne ziel (Psalm 21: 5 ).

1) Ofschoon God dikwijls onzen wens voorkomt en ons als in den slaap tegenkomt, daarom wekt Hij de Zijnen toch door de werking van Zijn Geest zoveel mogelijk tot gebed op, opdat Hij des te meer Zijne genade doe schitteren, wanneer zij erkennen, dat zij niet te vergeefs, of zonder vrucht hebben gebeden. Te recht merkt David op, dat  het  alzo niet hij geval kon schijnen, dat hij uit het gevaar was uitgerukt, dewijl het duidelijk was gebleken, dat hij door Hem was verhoord..

Stond het er niet reeds boven, uit wiens ziel dit lofgezang is gekomen, men zou spoedig den meesterlijken zanger raden, zowel aan de volheid gelijk aan die van ene bron, als aan het diepe gevoel van zijn lofzang. Even als ene sterke, rijke bron uit de diepten der aarde in overvloeiende volheid golf op golf hoopt, zo stroomt uit de diepte van Davids ziel vier malen achter elkaar de heilige begeerte van het lofoffer. Hij noemt zelfs niet eens den naam van Hem,  wien  hij  het  wil  brengen;  hij  behoeft  dien  ook  niet  te  noemen,  want  Hij  is  de welbekende, die bij hem altijd in het hart en in de gedachte is als het onmisbare element van zijn leven, zijne liefde, zijnen lof..

Wij hebben enen van die Psalmen voor ons, welke een antwoord zijn op die grote belofte in 2 Samuel 7 en 1 Kronieken 17, die den troon van David en van zijn zaad tot een eeuwigen maakte, en die aan de genade en waarheid, welke de geschiedenis van het koninkrijk Gods tot in Christus ontvouwt (Joh. 1: 17), Davids huis als de plaats van oorsprong aanwees..

Volgens vs. 3 was deze belofte voor David ene gebedsverhoring; hij bad God om in zijne nakomelingen te mogen voortleven, en deze wens werd door God in de hoogste mate vervuld. Gelijk het eerste lid van het vers het dat der gebedsverhoring aantoont, zo wijst het tweede het hoe aan: God heeft Davids ziel door de belofte van eeuwige heerschappij van zijnen stam en de bescherming van dien tegen alle aanvallen der wereld met kracht en moed vervuld..

4.

II. Vs. 4-6. Nu is het nog slechts een enkel koning, die den Heere zijnen lof toebrengt voor de ontvangene belofte, maar eens, wanneer deze zal vervuld zijn, en de geschiedenis door de profetie bewezen zal zijn, zodat men de heerlijke bevestiging van Gods Woord voor ogen heeft, en tengevolge daarvan alle koningen der aarde zich tot den Heere bekeren, dan zullen ook deze Hem danken en Zijne eer verkondigen, Deze lof is: "Gij verlost het bedrukte volk, maar de hoge ogen vernedert Gij" (Psalm 18: 28).

4. Alle koningen der aarde zullen, wanneer hun bekering, die ik in den geest voorzie, zal hebben plaats gehad (Psalm 68: 30 vv.; 102: 16), U, o HEERE! loven, wanneer zij gehoord zullen hebben de redenen Uws monds, van het eeuwig koninkrijk van Hem, die op mijnen stoel zal zitten (2 Samuel 7: 12 vv.).

5. En zij zullen zingen van de wegen des HEEREN, van de wegen, van de gave des heils; want, of, dat de heerlijkheid des HEEREN is groot, welke zich vooral geopenbaard heeft in de leiding met Zijn knecht David.

De tijd, dat de Christenen van de wegen des Heeren beginnen te zingen is eerst, wanneer zij hun pak aan den voet van het kruis verliezen. Zelfs de lofzangen der engelen klinken niet zo lieflijk als het eerste vreugdegezang, dat stroomt uit de diepte der ziel van het kind Gods, dat vergeving heeft  gevonden.  Bunyan zegt,  dat  toen de arme  pelgrim zijn pak bij het  kruis verloor, hij van vreugde driemaal opsprong en zijnen weg vervolgde, terwijl hij aanving te zingen: Gezegend kruis, gezegend graf! gezegend meer nog Hij, Die Zich zo willig overgaf, Aan kruis en graf voor mij..

Ook de heidense koningen, als zij hoorden van de wonderlijke leiding met David, zouden moeten erkennen, dat de Heere groot is, Hij, die Zijn gezalfde bewaard heeft tegen alle listen en lagen van Saul, hem omringd heeft met Zijn trouwe zorg en hem eindelijk heeft gezet op den troon van Zijn volk  Israël.  Maar  gelijk  de heidense koningen dit  van  David  zouden zeggen, hoeveel te meer zou dit getuigd worden als ook de heidenen zouden horen van den Gezalfde en van het heil,  hetwelk God, de Heere, in Hem heeft aangebracht voor een in zichzelf verloren zondaar.

6. Want -dit is de ere, die zij in God zullen erkennen en prijzen-de HEERE is hoog (Psalm 113: 5 vv.), verheven, wonderbaar in Majesteit, a) nochtans ziet Hij in Zijne nederbuigende goedertierenheid den nederige aan, die zich voor Hem verootmoedigt en buigt (2 Samuel 6: 22. Psalm 131: 1), en den verhevene, den trotse, die zich gedraagt, alsof hij aan niemand verantwoording schuldig was (Psalm 10: 4),kent Hij van verre, om hem, wanneer zijn tijd komt, neer te storten, terwijl Hij den nederige uit het stof verheft (Luk. 1: 51 vv.).

Deus tanto a te erit altior, quanto tu elatior: Hoe opgeblazener gij zijt, des te verder zal God van u zijn.

Christus rijk is: hoog gezeten zijn en den nederige helpen.

De Heere kent dien volkomen, zoals Hij, als de Alwetende, al Zijne schepselen kent, maar niet van nabij. Hij woont niet hij hen in Zijn gunst en gemeenschap, maar Hij kent hen van verre, om hen op Zijn tijd te oordelen en te vernederen..

In dit vers prijst hij de Voorzienigheid Gods, waardoor de gehele wereld geregeerd wordt. Doch  dit  is  wel voornamelijk  nuttig  om gekend  te  worden,  dat  ons  nut  niet  door  God veronachtzaamd wordt; dewijl, ofschoon allen erkennen, dat het waar is, de angst echter ook bij het minste onheil onze kleinmoedigheid openbaart, terwijl wie er waarlijk van overtuigd is, dat hij door de Vaderlijke zorg Gods gekoesterd wordt, niet zo gemakkelijk verslagen is..

7.

III. Vs. 7 en 8. Dit weet ik, dat voordat het einde Uwer wegen, die Gij met mij en mijn geslacht begonnen zijt, daar is, het nog door vele noden en door groten toorn van vijanden zal gaan; maar ik weet ook, dat Gij mij midden in den angst verkwikt, den toorn der vijanden stilt en mij tot de zaligheid brengt. Ik heb een vertrouwend geloof in de zegenrijke volvoering van het werk, dat Uwe handen zijn begonnen.

7. Als Ik wandel (Psalm 23: 4) in het midden der benauwdheid (Psalm 118: 5 Aanm), maakt Gij  mij  levend,  zodat  ik  nieuwen  levensadem  schep  (Psalm  71:  20).  Gij  bemoedigt,  Gij verkwikt mij door Uwe uitreddingen en geestelijke vertroostingen; Uwe hand strekt Gij uit tegen den toorn mijner vijanden, zodat zij moeten ophouden met tegen mij te woeden, en Uwe rechterhand behoudt mij 1), zodat ik uit de engte en uit het gedrang in de ruimte kom (Psalm 31: 9).

1) David is hier van de vreze des doods verlost. Hij spreekt hier zijn geloofservaring en zijn geloofsroem uit, straks gevolgd door het geloofsgebed. Te midden aan grote benauwdheid klemt hij zich aan zijn Verbonds-God vast, steunt op Diens Verbondstrouw en geeft zich over aan Diens Verbondsgenade. Hij spreekt het hier uit, dat hij zijn God kent als den Rotssteen, Wiens werk volkomen is.

Dit is de ervaring van alle Gods kinderen in meerdere of mindere mate en daarom is deze Psalm een der meest geliefkoosde Psalmen van Gods volk.

8. De HEERE zal het voor mij voleinden; Hij zal wat Hij mij beloofd heeft, en alzo ook dat, waartoe Hij mij heeft uitverkoren, ook heerlijk ten uitvoer brengen; Uwe goedertierenheid, HEERE! is in eeuwigheid, en is mij borg voor ene gezegende uitkomst overeenkomstig Uwe beloften. Zegen mij, Heere! en laat  niet  varen het  werk Uwer handen, dat  Gij van mijne redding uit de handen van Saul af tot op het schenken der belofte in 2 Samuel 7: 12 vv. reeds zo ver hebt doen vorderen; verlaat het niet, maar wil het ten einde toe volbrengen (Psalm 90: 17).

Het doel van David is Christus, het einde van het koninkrijk der belofte is het hemel en aarde omvattende rijk van Jezus Christus..

Alles, wat in Davids leven reeds geschied was, was slechts een Goddelijk begin van een door Goddelijke  daden  der  genade  met  de  verzekering  van  zijne  voltooiing  tegemoet  gevoerd Goddelijk voornemen en werken, en heeft alzo een profetisch karakter..

Gelukkigen wij, als wij gelijk David in zulk ene nauwe gemeenschap met den Heere staan, en zoveel ondervinding  van Zijne gunst  en genade mogen  hebben,  dan zullen wij,  door  zijn voorbeeld aangespoord,  ons verlustigen ook  in het  heiligdom aan God gewijd,  en in het geloof zeggen: "De Heere zal het voor mij voleinden." Zulk ene verwachting bepaalt alleen de voleinding van hetgeen God zelf begon, hetwelk Hij beloofde en waaraan Hij kenbaar de hand  had gelegd. Zulk ene verwachting zal nimmer beschaamd doen uitkomen, dewijl zij gegrond is op den Heere zelven, op Zijn Woord en werk, gerugsteund wordt door zo menige ondervinding,  en  telkens  helderder  wordt,  naarmate  wij  meer  in  den  weg  des  Heeren wandelen..

Alles wat de natuur spint zal door dien tijd ontrafeld worden tot eeuwige schade van allen, die daarmee bekleed zijn. Het is de Heere, die het goede werk in ons begonnen heeft; Hij is het, die het voortzet, en zo Hij het niet ten einde brengt, zal het nooit volkomen worden. Indien er slechts één steek in het hemelse kleed onzer gerechtigheid is, dien wij zelf te maken hebben,

dan zijn wij verloren. Moesten wij alleen met onze ranke vaartuigen op zulk ene ruwe zee voortvaren, dan konden wij de reis wel in wanhoop opgeven; maar, Gode zij dank! Hij zal het voor ons voleinden en ons tot de haven onzer begeerte brengen. Wij kunnen nooit te veel vertrouwen hebben, wanneer wij op Hem alleen bouwen, en nooit te veel wagen met zulk een geloof..

PSALM 139.

VAN GODS VOORZIENIGHEID, ALMACHT EN ALOMTEGENWOORDIGHEID.

1. Een Psalm van David, voor den opperzangmeester (Psalm 4: 1. 2 Samuel 23: 7 ).

Dat de Psalm niet bij toeval naast den vorigen zijne plaats heeft verkregen, dat hij integendeel ook wat den inhoud betreft, bij dien behoort, blijkt (afgezien van het "van verre" in vs 2 vgl. Ps 138: 6) het best uit de overeenkomst aan het "leid mij op den eeuwigen weg" aan het slot van dezen Psalm, met het: "Uwe goedertierenheid Heere! is in eeuwigheid" aan het slot aan Psalm 138. De vorige Psalm prijst den Heere wegens de belofte van eeuwigen zegen, dien Hij David  schenkt;  hier  treedt  David,  die  zich  overal  diep  doordrongen  betoont  door  de erkentenis, dat  slechts de gerechtige het  heil kan deelachtig worden, voor den Heere, en betuigt voor Hem, den Hartekenner, dat hij niet door eigene schuld de belofte krachteloos heeft gemaakt. Daarmee wil hij ene indirecte vermaning richten tot zijne opvolgers op den troon en tevens aan het volk,  welks heersende geest door deze wordt vertegenwoordigd, namelijk de volgende: des Heeren goedertierenheid duurt eeuwig, maar wacht u dat gij gene zonde inwilligt, noch tegen Gods gebod handelt; want slechts dan, wanneer gij u getroost aan de beproeving des Alwetenden kunt onderwerpen, moogt gij hopen deel te hebben aan Zijn heil; wanneer gij daarentegen boos zijt, zult gij de straffende hand des Alomtegenwoordigen niet ontvlieden..

De Psalm is wat de theologie betreft, een van den rijksten inhoud, wat inhoud en dichterlijke waarde aangaat David volkomen waardig..

I. Vs. 1-6. De heilige zanger weet, dat hij door God, den Alwetende, tot in zijn binnenste wordt doorzien, door Hem wordt gekend in al Zijne toestanden, in alle ontberingen van zijn geestelijk zieleleven, door Hem omgeven en beperkt in al zijn doen en voornemen. God is niet alleen een toeschouwer en bestendig getuige van zijn leven -neen, bij Gods alziend oog behoort ook een albesturende hand, aan welke zich een mens nooit kan onttrekken.

HEERE! Gij doorgrondt en kent mij (Psalm 7: 10).

David zegt niet: "Gij doorgrondt alle mensen," maar "Gij doorgrondt mij," en dat is de zaak, waarop alles aankomt, waarvan alle zekerheid uitgaat. Want hoe waar dat ook op zichzelven is, en hoe na het schijnt te liggen voor persoonlijke toepassing, zo toont toch de ervaring het tegendeel aan; men denkt aan allen, maar niet aan zichzelven, men weet de waarheid, maar men bedenkt ze niet. Eerst wanneer het persoonlijke leven, het eigen hart onder het brandpunt van den straal der Goddelijke waarheid is gekomen en weet door het licht Gods gevonden te

zijn, ontwikkelt de waarheid hare merg en been doordringende kracht, wordt de kennis van God tot waarachtige zelfkennis..

Wat voor den mens als zodanig ene oorzaak is van verschrikking; de alomtegenwoordigheid van een heilig God, dat is door de genade van Christus ene uitnemende oorzaak van troost voor den Christen. David beroept zich op Gods alwetendheid. Hij schroomt de proef niet, want hij weet, dat God gene heiligheid maar oprechtheid in den begenadigden zondaar zoekt. Ook wij moeten ons voor God stellen met al onze ellende. Wij moeten niet alleen in enkele bewoordingen Hem onzen toestand bekend maken, maar Hem in eens ons gehele hart openen, opdat Hij als het ware zie al wat er in ons hart is..

2. Gij weet mijn zitten en mijn opstaan; Gij verstaat van verre mijne gedachten, reeds lang voordat zij in mij opkomen (Jer. 17: 10).

3. Gij omringt 1) mijn gaan en mijn liggen, Gij omringt mij met Uwe alwetendheid, zodat ik mij aan Uwe ogen niet kan onttrekken, en Gij zijt al mijne wegen gewend, Gij kent ze zo volkomen, dat Gij er geheel gemeenzaam mede zijt.

1) Het woord in den grondtekst betekent in de eerste plaats wannen. En nu is wannen niet anders dan al wat gedorst is, aan den wind blootstellen, om te onderzoeken wat kaf is en wat koren. En van daar heeft het de betekenis van onderzoeken, zo onderzoeken, dat men iets tot op den diepsten bodem leert kennen. In dien zin spreekt de dichter hier ook van God. God omringt hem, God kent zijn liggen en zijn opstaan. Met Zijn alwetenden, onderzoekenden blik onderscheidt Hij, wat kaf en wat koren is, onderzoekt Hij hem tot op den boden zijner ziele.

4. Als er nog geen woord op mijne tong is, zie HEERE! Gij weet het alles.

5. Gij bezet mij van achteren en van voren, aan alle zijden zijt Gij tegenwoordig, zodat niets Uw oog ontgaat, maar Gij alles ter harte neemt, en Gij zet Uwe hand op mij 1), zodat ik mij niet kan roeren of bewegen, tenzij Gij het mij toelaat (Hand. 17: 28).

1) God weet alles van den mens, want Hij houdt hem van alle kanten ingesloten, en de mens vermag niets, wanneer God, Wiens beperkende hand hij op zich heeft liggen, hem niet de vrijheid geeft, die hij nodig heeft, om zich te bewegen..

6. De kennis van zulk enen God, die alwetend is, die alles doorgrond en bevat, is mij te wonderbaar, zij is hoog, ik kan er niet bij1), kan haar niet begrijpen, maar sta in aanbiddende bewondering er bij (Rom. 11: 33).

1) David nu willende vervolgen, wat hij tot hiertoe heeft gezegd, roept uit, dat zij verkeerd en dwaas  doen,  die  de  kennis  Gods  naar  hun  maatstaf  willen  meten,  wanneer  deze  zo verwonderlijk boven ons begrip uitblinkt. David bekent, dat de kennis Gods voor hem niet te vatten is, alsof hij zei, dat hij door geen woorden kon uitdrukken, wat hij over Hem heeft gezegd, dat voor God als het ware niets verborgen is, dat er van deze kennis geen maat is en

er gene grenzen aan zijn. Er bleef dan voor hem niets over, dan, zijne zwakheid bewust, die zo grote hoogte eerbiediglijk te erkennen..

Wat in de uren der rust en der werkzaamheid in den mens omgaat, de gedachte, vóórdat zij nog ontwikkeld is, het woord, wanneer het zich nauwelijks op den tong gevormd heeft, is Gode bekend. Ja, Hij is een Wezen, dat al Zijne schepselen omvat. Zo min een mens onder het deksel des hemels kan weglopen, zodat dit niet meer over hem ware, zo min kan hij zich aan   zijnen   God   onttrekken,   en   met   deze   gedachte   staat   de   zanger   reeds   bij   de alomtegenwoordigheid. Maar wie kan dien Geest omvatten en begrijpen, door welken hij zelf omringd en omgeven wordt?.

Begrijpen kunnen wij God niet, alles is wonder en geheim; maar aangrijpen kunnen wij, wat Hij tot ons heil heeft doen worden, en wat Hij ons bekend maakt en mededeelt..

Hoe meer de Geest Gods in den mens Gods diepten onderzoekt, des te meer belijdt de mens de oneindige grootheid Gods als boven ons begrip verheven. Het kennen Gods is het erkennen van Hem als Jehova, den alleen Zijnde, die niet te noemen is. Aardse zaken verdeelt men om elk der bestanddelen in ‘t bijzonder te beschouwen. Gaat Gods heerlijkheden, Zijne deugden, Zijne axiomata, gelijk de Schrift ze noemt, na, dat waardoor God alleen God is, en zonder hetwelk Hij het niet zijn zou, en elke is wederom onbegrijpelijk. Zo gij meendet ene van die te  kunnen  begrijpen,  hetzij  Zijne  wetenschap,  of  macht,  of  eenheid,  gij  hadt  slechts  dat axioma verlaagd, vermenselijkt, u een Gode onwaardig begrip daarvan gemaakt. Het eerste kenmerk van ene ware gedachte Gods is het verheven, bovenmenselijk begrip, daarom omdat alles in God oneindig is en wij kleinen van verstand ons niets kunnen voorstellen dan met de grenzen van ruimte en tijd. God is groot en wij begrijpen Hem niet..

7.

II. Vs. 7-12. David weet, dat hij door God als den Alomtegenwoordige overal omringd is. Hij doorloopt alle verhoudingen van ruimte naar hoogte en diepte, naar lengte en breedte, naar het licht van den dag en van den nacht. Hij denkt aan de stoutste middelen, waarvan hij zich zou kunnen bedienen, om zich voor God te verbergen, wanneer hij daartoe reden mocht hebben, en aan de meest gewaagde woorden, die tot zulk een doel schijnen te kunnen leiden, maar hij weet geen waar en geen hoe te ontdekken-hij gevoelt zich van het ene einde der wereld tot het andere,  in  de  diepste  duisternis  zowel  als  op  den  helderen  dag,  in  de  macht  van  den alomtegenwoordigen God.

7. Waar zou ik, zo ik reden had, om voor het alziend oog des Rechters en voor de hand van den Wreker mij te verbergen (Gen 3: 8. Jon. 1: 3. Psalm 32: 3),heengaan voor Uwen Geest? en waar zou ik heenvlieden voor Uw aangezicht?1)

1) Alzo gaat hij voort, om het te vertellen, dat er nergens een plaats is, waar hij het alziend oog van een Alwetend God zou kunnen ontvluchten. Dat Hij is aan alle plaatsen en den mens weer weet te vinden, indien deze voor Hem zou willen vluchten.

8. a) Zo ik opvoer ten hemel, het hoogste denkbare punt, Gij zijt daar; of bedde ik mij, spreidde ik mijn bed, mijne legerstede, om mij daarop neer te laten, in de hel, het diepste punt naar beneden (Job 7: 9; 11: 8. Amos 9: 2 vv.), zie, Gij zijt daar.

a) Job 26: 6. Hebr. 4: 13.

De Psalmist zegt hiermede op schone wijze, dat wij nergens kunnen zijn, waar God niet is. Mochten  wij  dan  altijd  Zijne  tegenwoordigheid  indachtig  blijven  en  wandelen  voor  Zijn aangezicht!  Doch  deze  zaak  heeft  ook  ene  andere  geestelijke  zijde.  Met  onze  lichamen kunnen wij wel niet  ten hemel opvaren,  maar  toch het  onze hoge gedachten.  Hoe velen streven met hun gedachten en begeerten altijd hoger, zodat zij schijnen hun zetel tussen de sterren te willen plaatsen.  Men mag  wel  hoger  gezind  zijn,  maar  alleen in Christus.  Wij moeten niet alles willen hebben, maar alleen Christus en in Hem alles. Wij moeten ons van inbeeldingen en zinsbegoochelingen vrijmaken en bedenken, dat wij, als wij ons ten hemel willen verheffen, God aldaar ontmoeten en dat voor God alles moet wegvallen, ook de ons zo gewone verbeelding, dat wij meer zijn, dan wij werkelijk zijn. Christus was naar den geest nedergedaald ter helle, toen Hij aan het kruis hing; doch ook daar zei Hij: "Mijn God." Op dat "Mijn  God"  komt  het  aan,  en  dan  moeten  ook  wij,  wanneer  wij in  den  geest  in  zware aanvechtingen, in de helle zijn, kunnen zeggen; want wie het zeggen kan, die heeft God en zal gered worden..

9. Nam ik vleugelen des dageraads in het Oosten, en bewoog ik mij met de grootste snelheid langs het hemelgewelf; woonde ik aan het uiterste der zee, in het Westen aan het einde van den onmeetbaren Oceaan, waar de zon schijnt onder te gaan;

10.  Ook  daar  zou  Uwe  hand  mij  geleiden,  en  Uwe  rechterhand  zou  mij  houden;  Uwe Voorzienigheid zou ook daar mij omringen.

Wij hebben hier de beschrijving van den levenden God, die omgaat met mensen als een mens, en toch in de oneindigheid Zijner goddelijke natuur blijft. Of die oude Psalmisten ook den Heere kenden; Zij kenden hem van aangezicht tot aangezicht door hun gedurigen verborgen omgang met Hem..

11. Indien ik zei: De duisternis 1) zal mij immers bedekken, dan is voor U, voor wien ik mij dacht te verbergen, de nacht een licht om mij (Job 34: 21 vv. Jer. 23: 28 vv.).

12. Ook verduistert de duisternis voor U niet, die het licht zelf zijt (Psalm 104: 2); maar de nacht licht als de dag; de duisternis is als het licht (Jak. 1: 9).

Willen wij de duisternis tot misdaad zoeken, zij bedekt voor ‘t alziend oog des Rechters niet, het is voor Hem als bij klaren dag; en hoe akelig de donkerheid zij, Gods gunstgenoot behoeft niet te vrezen, want de Heere is met hem.

Ook de spraak, in waardige harmonie met den geest van den Psalm, kleedt zich in het gewaad van den dageraad en schittert in onbeschrijfelijke pracht. In plaats van te zeggen: "snelde ik

op het spoedigst van het uiterste Oosten tot het meest verwijderde Westen," bedient de dichter zich van  het  schoonste beeld,  dat  wel ooit  de fantasie tot  uitdrukking  van die gedachte gevonden heeft; want waar zouden lieflijker en tevens sneller wendingen te zien zijn, dan des morgens, aan den hemel vóór het opgaan der zon, als van daar een roodachtig schijnsel gelijk een bliksem tot  aan de einden der aarde doordringt, die door de golven der zee worden begrensd? en waar heeft nog de poëzie ene stoutere vlucht genomen dan hier, waar zij zich op zulke vleugelen beweegt?.

De nacht, de duisternis bedekt voor  God  niets, dewijl Hij de hoogverhevene is boven de natuur en Hij zelf het licht, in Wien geen duisternis is. Bedekt de duisternis veel met haar sluier, zodat geen mensenkind het ziet, en bemerkt: God, de Heere, ziet alles, hoort alles, bemerkt alles.

13.

III. Vs. 13-18. De heilige zanger is zich bewijst aanstonds van zijn eerste begin door God als den Alomtegenwoordige en Eeuwige geleid en gedragen te zijn. Terwijl hij tot die eerste beginselen van zijn bestaan teruggaat, daalt hij in de geheimvolle diepten van die werkplaats van Gods scheppende werkzaamheid af, in welke ook hij is gevormd, in den moederschoot. Daar ontwikkelt zich niet alleen onder de ogen Gods een menselijk leven, het wordt ook gevormd overeenkomstig het raadsbesluit van God. Het bepeinzen van Gods gedachten, die daar reeds begonnen zich uit werken, is ene bezigheid, waarmee men kan voortgaan tot in den slaap, en als men tot zichzelven komt, is men nog niet uitgedacht.

13. Het kan ook niet anders zijn dan ik te voren zei, U kan mijn handelen en bestaan niet verborgen zijn, en ik kan nergens Uwe macht ontvlieden; want Gij bezit mijne nieren, dien zetel mijner verborgenste gevoelens en gewaarwordingen; Gij bezit ze en kunt ze naar alle zijden heen doorzoeken en beproeven (Psalm 7: 10); Gij hebt mij in mijner moeders buik bedekt, mij daar zaamgevlochten.

Wanneer ik in de ingewanden mijner moeder ontvangen was, hebt Gij het teder beginsel van mijn kunstig  gevormd lichaam,  een meesterstuk,  U,  den almachtigen Maker  aller  dingen, alleszins waardig, op ene onnaspeurlijke wijze uitgerold en al de ontelbare deeltjes, welke er tot mijn lichaam nodig waren, met ene wonderbare wijsheid zodanig zaamgeweven, dat het eindelijk op den bepaalden tijd mijner geboorte een volledig mens uitmaakte..

God is het begin van alles wat goed is. Dat is zó waar, dat wanneer een pas geboren kind kon bidden, het  reeds ene dankstof zou hebben van negen maanden, om er mede tot  God te naderen..

14. Ik loof U, wanneer ik over mijn eerste begin nadenk, omdat ik op ene heel vreeslijke wijze, onder ontzetting barende omstandigheden, wonderbaarlijk gemaakt ben (Job 10: 8 vv.), wonderlijk zijn Uwe werken! ook weet het mijne ziel zeer wel (Prediker 11: 5. Psalm 119: 73).

15. Mijn gebeente, het beenderenstel met hetgeen daarbij behoort, was voor U niet verholen a), als ik in het verborgene, in de ingewanden mijner moeder gemaakt ben 1), en als een borduursel 2), aller kunstigst zaamgeweven, gewrocht ben in de nederste delen der aarde 3), den donkeren moederschoot.

a) Prediker 11: 5.

1) Kimchi: "geperst als ene kaas." (vgl.Job 10: 10).

2) Het  woord is hier juist  gebezigd van de formering en zamenvlechting des kinds in de baarmoeder. Daarin worden het vlees en de huid, en aderen, de slagaderen en de zenuwen zo kunstig  te  zamen  geweven,  dat  geen  borduursel  of  tapijtwerk  in  de  wereld  daarbij  kan vergeleken worden. En dat hier gezegd wordt, dat dit borduren geschied is in ‘t verborgen, schijnt te staan tegenover het maken van tapijtwerk, waartoe een helder licht nodig is, zowel om het patroon te zien als hetgeen men werkt..

3) Vreemd klinkt voor ons de uitdrukking: "in de nederste delen der aarde; " deze uitdrukking is  vergelijkenderwijze.  Daar  toch  in  den  moederschoot  de  embryo  sluimert,  even  als  de ontslapenen in het graf, en op het licht van deze wereld wacht, zo als zij op het licht ener toekomstige, zo kan ook de moederschoot met het dodenrijk, de scheool (Job 7: 9; 10: 22 7.9 10.22) en omgekeerd (Job 1: 21) worden vergeleken, ene vergelijking, die tevens op het dodenrijk als op de geboorteplaats van een nieuw leven wijst.. (vgl. Matth. 27: 53 ).

In het ontstaan van ieder mens herhaalt zich, naar de beschouwing der Schrift, de schepping van Adam (Job 33: 6). De aarde was de moederschoot  van Adam, en de moederschoot, waaruit het Adamskind te voorschijn komt, is de aarde, uit welke hij genomen is..

Dit "benedenste delen der aarde" gebruikt de dichter als terugslag op de schepping van den mens, op zijn ontstaan, wat zijn lichaam betreft, uit het stof der aarde.

16. Uwe ogen hebben mijnen ongevormden klomp gezien, mij gadegeslagen toen ik nog in embryonischen toestand was, toen de vrucht nog in de eerste vorming was, en al deze dingen 1), wat geschieden zou, waren in Uw boek geschreven, de dagen als zij geformeerd, bepaald zouden worden, toen nog geen van die was.

1)  Alles  is  ontwikkeling  van  Gods  raad,  vóórdat  iets  voor  zichzelven  of  op  zichzelven bestond, bestond reeds alles voor God, voor wien alle dingen eeuwig tegenwoordig zijn..

Letterlijk, al die, nl. al de dagen, waarvan hij zegt, dat zij geformeerd waren, ook toen er nog geen van die was. Hiermede spreekt de dichter het uit, dat vóór zijn geboorte alles bepaald was, dat zijne gehele levensgeschiedenis reeds vóór zijne geboorte, klaar en duidelijk voor Gods ogen stond.

17. Daarom hoe kostelijk zijn mij, o God Uwe gedachten! 1) waar ik over U denk, wat ik niet nalaten kan, waar ik U met mijne ogen niet zien en met mijn verstand niet begrijpen kan; hoe

machtig vele zijn hare sommen, ontelbaar vele zijn ze, wanneer ik aan Uwe deugden en daden denk (Psalm 40: 6).

1) Uwe gedachten zijn hier alles, wat de Heere in Zijn boek geschreven, alles wat Hij naar Zijne alwetendheid, overal tegenwoordigheid, almacht en genade voor David was, en is, en zijn zal; begin, voortgang en voleindiging. In die alles omvattende, oneindige gedachten Gods verliest hij zich zalig; kostelijk, dierbaar begeerlijk zijn ze hem. Zij vervullen hem geheel, bij dagen en bij nachten; hij slaapt er mede in, gelijk Jeremia; en de slaap is hem zoet, en wordt hij wakker, ontwaakt hij, zo is hij nog bij den Heere..

18. Zou ik ze tellen? harer is meer dan des zands; word ik wakker, nadat ik in de gedachten daarover ben ingeslapen, zo ben ik nog bij U, zo ben ik nog altijd in de beschouwing daarvan als verzonken (Psalm 63: 7).

Hij komt niet aan het einde, wakende en dromende en ontwakende, is hij ingenomen door die eindeloze en toch ook eindeloos aantrekkende bezigheid, de waardigste van den wakende en de zoetste (Jer. 31: 26) van den slapende en dromende..

Niets is lieflijker dan Gods gedachten en werken na te gaan. Wij denken er veel te weinig aan; ook onze kinderen moesten wij er meer in onderwijzen. Doch de oneindigheid van dit gebied overstelpt  ons gewoonlijk.  Aan Gods heerlijkheid  en  macht  is geen einde.  Doch zou  dit terughouden,  om  er  zoveel van  te  aanschouwen  of te  leren  kennen  als  wij maar  immer kunnen?.

19.

IV. Vs. 19-24. Zalig verdiept in het ondoorgrondelijk geheim der Goddelijke gedachten, voor welker   onberekenbare   som   hij   in   ootmoed   nederzinkt,   gevoelt   David   zich   des   te onaangenamer aangedaan door het wezen der wereld, die in misdadige werken der duisternis het rijk des lichts tegenwerkt. Hij roept daarom God als den Heilige en Rechtvaardige op ten gerichte over de goddelozen, die hij in het diepst zijner ziel haat. Hij wendt zich vervolgens voor zijn eigen persoon tot God, om zich door Hem te laten beproeven en doorvorsen, opdat gene onbewuste onreinheid in zijn hart achterblijve, maar hij geheel en volkomen op den weg van zaligheid en eeuwig leven gebracht worde.

19. O God! dat Gij den goddeloze ombracht 1), en gij mannen des bloeds (Psalm 5: 7; 26: 9; 55: 24), wijkt van mij, zodat ik niet meer zie, door wie de Heere niet geloofd noch geliefd wordt.

1) Onder goddelozen hebben we aan verstokte booswichten te denken, en onder de mannen des bloeds degenen, die in wélbewusten haat woeden tegen Gods kinderen uit vijandschap tegen God. Het is geen persoonlijke haat, die David aldus doet spreken, maar liefde voor des Heeren Naam en voor Zijne eer. De vijanden Gods zijn ook zijne vijanden.

20. Dat zij van mij wijken, die van U schandelijk spreken, die Uwen naam misbruiken tot schandelijke doeleinden,  en Uwe vijanden ijdelijk  verheffen 1),  metgezellen zijn van Uwe haters en hun gezindheid en daden prijzen.

1) In het Hebr. Kyre awvl awvn (Naschoe laschaw arèka). Beter: U belijden tot leugen, uwe vijanden. In het 3de gebod wordt ook gesproken van den Naam des Heeren tot leugen of tot het ijdele gebruiken, wat de Heere verbiedt en Hij niet onschuldig  zal houden. Welnu de dichter heeft een afkeer van hen, die zijn God belijden tot leugen, d.i. die God van Zijn troon wensen te rukken, alsof hij geen God ware, niet de ware, de levende God. Van hen scheidt de dichter zich niet uit ijdele zelfverheffing, maar uit liefde tot zijn God en Zijne heilige wet.

21. Zou ik niet met alle recht en op goede gronden haten, HEERE! die U haten? en verdriet hebben in degenen, die tegen U opstaan?

22.  Ik  haat  hen met  volkomenen,  met  den sterksten haat,  tot  vijanden zijn  zij mij,  Uwe vijanden zie ik voor mijne eigene aan.

Hij haatte Gods vijanden niet met het oog op hun personen, maar op hun zonden, waardoor zij vijanden waren van God, en deze haat is prijzenswaardig.

Wanneer  hij hier  ter  plaatse  zegt:  "ik  haat  de  vijanden  Gods,"  zo  wil hij daarmee  zijne gehechtheid aan God uitdrukken, niet als ware hij vrij van feilen, maar omdat hij, naar ware heiligheid strevende, elke goddeloosheid van harte verafschuwt. Nooit toch zal de zucht naar heiligmaking levendig genoeg zijn in onze harten, wanneer niet zulk een haat tegen de zonde in ons binnenste spreekt, als David hier belijdt. Brandt in ons die ijver voor Gods huis, gelijk David in Psalm 69: 10 te kennen geeft, zo zal ook de koude in ons geen veld winnen, waarin wij rustig toezien,  wanneer Zijne gerechtigheid geschonden, ja Zijn heilige naam door de goddelozen met voeten getreden wordt..

De proef van liefde is haat. God zegt niet: "Jakob heb Ik liefgehad," of Hij voegt er bij: "en Ezau heb Ik gehaat" (Mal. 1: 2,3). Evenzo is de proef van vrede, oorlog. Men kan geen vrede met God hebben, zonder in oorlog te zijn met de wereld, met de zonde, met de vijanden van Gods wetten en waarheden. Ook daartoe moet het dus bij ons komen, zo wij niet zullen behoren tot de onverschilligen, de lauwen, die bij den Heere boven alle anderen verwerpelijk zijn. Maar toonde David zich dan niet met deze woorden als een haatdragend mens, en als het kind  van  een  geheel  anderen  geest  dan  die  des  Heeren?  Neen,  gewoonlijk  zijn  de zachtmoedigste  mensen,  eenmaal  in  haat  tegen  de  zonde  ontstoken,  hare  krachtigste tegenstanders.   Trouwens   de   onverschilligen   staan   tegenwoordig   nog   in   een   geheim bondgenootschap met  het  kwade, zij hebben nog deel in het  komplot  en zijn nog in den opstand  betrokken,  zodat  zij  stilzwijgende  tot  zichzelven  zeggen:  "hen  veroordelende, veroordeel  ik  mij  zelven."  Voorts  hebben  de  heilige  mannen  Gods  als  zodanig  geen vleselijken, natuurlijken haat tegen de goddelozen, om hen te vuur en te zwaard te verdelgen, zij hebben een volkomen, dat is een volmaakten, heiligen haat tegen een, die het boze met welbehagen doet. Zij haten beide, gelijk God ze haat, en zonder op te houden voor hun natuurgenoten te bidden en hun alle liefde te bewijzen, daar, waar zij niet als vijanden Gods

optreden. David bidt hier niet, dat hij, maar dat God alle goddelozen mocht ombrengen. En hiermede vraagde hij wat eenmaal aan het einde der dagen werkelijk geschieden zal volgens de verzekering des Heeren zelven..

23. Opdat ik nu echter bij deze mijne liefde tot U en bij mijnen haat tegen de bozen geen gevaar loop mij in enig opzicht te bedriegen en zelf in zonde te wandelen, terwijl ik de bozen van mij wens, Zo bid ik U a): Doorgrond mij, o God! en ken mijn hart; beproef mij, en ken mijne gedachten 1), want ik stel mij uitdrukkelijk in het licht van Uw goddelijk beproeven, waardoor Gij mij beter kent, dan ik mijzelven kan kennen (vs. 1).

a) Job 31: 6. Psalm 26: 2.

Hij bevestigt,  dat  hij om geen andere oorzaak een vijand is van de verachters Gods, dan omdat hij zelf God zuiver wenst te dienen, en wenst, dat Hij door anderen met een zelfden zin worde  gediend.  Hij  moet  wel  met  een  zeldzaam  vertrouwen  begaafd  zijn,  die  zich  zo onbevreesd voor Gods rechtbank stelt, om onderzocht te worden. Maar, dewijl hij zich zijnen zuiveren godsdienst bewust was, stelt hij zich niet blindelings, maar ten volle gerust voor Gods vierschaar. Niet dat hij zich vrij van alle zonde wil belijden, daar hij zucht onder de last van zijne zonde. Maar zeker is het, dat de heiligen zo dikwijls zij van hun heiligheid spreken, zij altijd steunen op de genadige schuldvergeving. Overigens, dewijl zij overtuigd zijn, dat hoe zij ook met zwakheden behebt zijn, hun godsvrucht door God wordt erkend, is het niet te verwonderen, indien zij zich vrijwillig van de goddelozen afscheiden..

24. En zie, of bij mij, in enig opzicht een schadelijke weg zij, die tot de eeuwige smart voert, en leid mij op den eeuwigen weg, op Uwen weg (Psalm 25: 4 vv.; 27: 11), die tot het eeuwige leven gaat (Psalm 1: 6).

Wanneer zal het zover komen, dat wij niet alleen de uitwendige gemeenschap met de bozen opheffen, maar ook geen inwendigen en verborgen zamenhang meer met hen hebben?.

Toenemend  wantrouwen  omtrent  ons  zelven,  altijd  grotere  bevreesdheid  voor  ongekende diepten van zonden zijn een zeker bewijs van vermeerderende zelfkennis..

David vraagt hier, dat de Heere hem leiden moge tot den einde toe, dat Hij zijn gids en leidsman moge zijn. Het is de verzekering van een Asaf tot een bede ingericht, dat God hem leiden moge naar Zijn Raad en hem daarna opnemen in heerlijkheid. Het is hier een zich overgeven aan de leiding van dien God, die hem reeds kende, vóór zijn geboorte, die hem tot hiertoe geleid heeft en van Wien hij nu hoopvol vertrouwde dat Hij hem verder leiden zal. De eeuwige weg is dan ook de weg Gods, de weg der rechtvaardigen, die eeuwig zal bestaan en niet vergaan. De goddelozen zullen verdwijnen, maar wie door God op dien eeuwigen weg wordt geleid, zal blijven tot in eeuwigheid.

PSALM 140.

GEBED OM REDDING VAN VERBORGENE EN OPENBARE VIJANDEN.

1. Een Psalm van David, voor den opperzangmeester (Psalm 4: 1).

Nadat David den zijnen, die aangevochten werden, de belofte voor ogen had gesteld en hun dus het rechte anker in de stormen van dezen tijd had aangewezen (Psalm 138), had hij, hen vermanende  en  vertroostende  tevens,  voor  den  alwetenden  en  alomtegenwoordigen  God gevoerd (Psalm 139) Thans vestigt hij met hen nader het oog op de omstandigheden, waarin zij zich bevinden, het vreeslijk dreigend gevaar der vijanden en leert hem dit in het licht van God beschouwen..

De geschiedkundige aanleiding in Davids leven tot dezen Psalm is, gelijk bij 2 Samuel 20: 2 vv. is aangewezen, het oproer van Seba, den zoon van Bichri, uit den stam van Benjamin. Anderen brengen hem in verband met Doëg, den verrader, en de Ziffieten in den tijd van de vervolgingen door Saul (1 Samuel 22: 9 vv. 23: 19), hetgeen ons echter voorkomt minder met den inhoud van dit lied en zijne plaats, in den Psalmbundel overeen te stemmen.

I. Vs. 2-6. Terwijl David de bede om redding aan zijne vijanden laat  voorafgaan en hen aanstonds als goddeloze en geweldige mensen karakteriseert, schildert hij hen daarop in twee zinnen nog nader volgens hun handelingen en hun bedoelingen tegen hem.

2. Red mij, HEERE! van den kwaden mens (Psalm 43: 1); behoed mij voor den man alles gewelds (Psalm 18: 49), vol van geweld.

3. Die veel kwaads, boze dingen, in het hart denken, allen dag zamenkomen om te oorlogen 1), hoe ze mij zullen verderven.

1) Of, Alle dagen vijandelijkheden aanstoken. David ziet zich bedreigd door mensen, die het verraad dienen, die valstrikken hem leggen, die er op uit zijn hem ten onder te brengen. Hij gevoelt zich zo eng, zo benepen in het harte. Zijn pad is met doornen bezaaid en van mensen heeft hij voor de toekomst niets anders dan onheil te wachten. Het is daarom, dat hij in dit uiterste der benauwdheid tot zijn God de toevlucht neemt en Hem om redding smeekt.

4. Zij scherpen hun tong, zodat die dodelijk steekt, als ene slang met hare spitse tong a); heet addervergift is onder hun lippen, dat zij dan ook rijkelijk uitspuwen (Rom. 3: 13). Sela (Psalm 3: 3 ).

a) Psalm 58: 5.

De tong der slang is dun, spits en zeer beweeglijk; wanneer zij enen aanval voor heeft, schijnt zij de tong door ene snelle beweging te willen scherpen. Het vergif bevindt zich in ene klier, die onder en achter de ogen ligt. Wat bij den mens in het hart is, dat komt op tong en lippen en is op het punt om in daden over te gaan..

5. Bewaar mij, HEERE! van de handen des goddelozen, opdat zij niet kunnen volbrengen, wat zij  voornemens  zijn;  behoed  mij  van  den  man  alles  gewelds,  van  hen,  die  mijne  voeten

denken weg te stoten, zodat ik zou vallen op den weg, op welken Gij mijne voeten hebt gesteld, van den weg des levens en des voorspoeds.

1) Met klachten en beschuldigingen vermeerdert hij nu weer zijne bede, waaruit het duidelijk blijkt,  dat  Hij  tot  God,  als  rechter,  de  toevlucht  neemt.  Doch  het  is  een  herhaling  van dezelfden inhoud, alleen met verandering van woorden. Als hij zo even gezegd heeft red mij, zegt hij nu bewaar mij, en voor een goddeloos man, zegt hij nu van de hand des misdadigers. Waar hij gezegd had, dat zij veel kwaads bedachten, daar verandert hij het nu, in listen, hoe zij een ellendig en onbewust mens zullen omver stoten. Wat hij ook breedvoeriger gezegd heeft, dat herhaalt hij nu niet zonder kracht. Hij zegt toch, dat zij netten hebben uitgeworpen om hem te vangen, indien de Heere hen niet  tegenhoudt. Wij leren hier echter door zijn voorbeeld, dat  zo  dikwijls onze vijanden op buitengewone wijze zich verheffen, wij leren mogen tot God de toevlucht te nemen, die in staat is, de woede der goddelozen te beteugelen..

6. De hovaardigen, door hun eerzucht geheel verblind, hebben mij enen strik verborgen, en koorden; zij hebben een net uitgespreid aan de zijde des wegs a), valstrikken hebben zij mij gezet (Psalm 31: 5; 57: 7; 64: 6; 119: 10; 141: 9; 142: 4); al het mogelijke hebben zij gedaan, om mij ten val te brengen, en daartoe de listigste en schandelijkste middelen niet ontzien. Sela,

a) Jer. 18: 22.

De opeenhoping van al deze woorden hier dient om alles te zamen te vatten, wat vroeger over het   vijandig   najagen  gezegd   en  geklaagd   was.   David   ziet   het   verledene   met   zijne verschrikkingen in de toekomst weer ontwaken, maar het voorbijgegane heeft hem geleerd, waar hulp moet gezocht worden..

7.

II.  Vs.  7-9.  Geen  kind  van  God  kan  zich  zelven  bewaren  voor  de  pijlen  van  den  sterk gewapende; het kan slechts pijlen zoeken bij den Sterkere, en dat doet David hier met een drievoudig gebed. Midden in de hitte van den strijd wordt hij zich bewust van zijn vasten grond, van de sterkste bescherming, en van het hoogste bezit van zijne innige betrekking tot God.

7. Ik heb tegenover deze pogingen der vijanden, die naar menselijk begrip mijnen ondergang onveranderlijk ten gevolge moesten hebben (Psalm 31: 15), tot den HEERE gezegd: Gij zijt mijn God, neem ter ore, o HEERE! de stem mijner smekingen (Psalm 5: 2; 28: 2).

Hoe meer het gevaar zich openbaart, des te ernstiger moeten wij zijn in het gebed. Gelovigen in Hem mogen op behoud rekenen en zich daarin verheugen met heiligen ernst. Ieder is veilig, dien  God  bewaart.  Indien  Hij  voor  ons  is,  wie  zal  tegen  ons  zijn?  In  alle  zulke omstandigheden zullen wij bijzonder waken en bidden, dat de Heere onze gangen in Zijne wegen beware, opdat onze voet niet uitglijde. De gelovige trooste zichzelven met zijn aandeel aan God. In gevaarvolle tijden is het goed op onze betrekking tot God aanspraak te maken en

door  het  geloof  Hem  vast  te  houden.  Gij  zijt  mijn  Steun  en  Hulp,  mijn  Bestuurder  en Bewaker; ja niet alleen mijn Zaligmaker, maar mijne Zaligheid zelf, niet alleen een machtig Verlosser, maar de Sterkte mijner verlossing, op welke het anker mijner hoop is vastgemaakt; alles in allen, om mij gelukkig te maken, en mij te bewaren bij mijnen zegen. God is zowel bekwaam om Zijn volk te bewaren voor verborgen list, als voor openbaar geweld, en onze ervaring, die wij hebben gehad van Zijne macht en zorg, in gevaren van ééne soort, mogen ons  moed  geven  om  in  andere  gevaren  op  Hem  te  bouwen;  want  niets  kan  ‘s  Heeren rechterhand verkorten..

8. HEERE, Heere, Sterkte mijns heils, mijne kracht, opwelke ik, in mijzelven onmachtig, de hoop op mijne redding vestig; Gij hebt mijn hoofd, waarnaar de vijanden hun dodelijke slagen richten, bedekt met een helm ten dage der wapening 1) (Psalm 78: 9).

1) David toont hier een waar gelovige te zijn en spreekt hier den waren aard des geloofs uit. Want hij wendt zijn oog af van den mens, en neemt enkel en alleen zijn toevlucht tot den Heere. Hij stort zijn hart uit voor zijn God, wetende dat de Heere zijn hart kent. Maar tevens beroept hij zich op hetgeen de Heere in vroegere jaren voor hem heeft gedaan, hoe Hij zijn hoofd met  een helm heeft  bedekt, ja, hem tot  een schild is geweest, die uit  alle gevaren verloste. En daarom, dewijl hij God als zodanig had leren kennen, neemt hij vrijmoedigheid, om zich weer tot Hem te wenden en Hem om hulp en bijstand te smeken. David is er van overtuigd, dat indien hij gered zal worden, zijn God en Hij alleen, hem redden moet.

9.  Geef,  HEERE! de begeerte des goddelozen niet  (Psalm 27: 12); bevorder  zijn kwaad voornemen  niet,  doe  hem  zijn  kwaad  opzet  niet  bereiken;  zij  zouden  zich  verheffen (Deuteronomium 32: 27). Sela.

Men ziet wie God gewonnen heeft, die heeft alles gewonnen, en wie aan Gods hart ligt als Zijn geliefd kind, die kan ook den gehelen God in Zijne sterkte en almacht, met handen des gebeds aangrijpen. De gehele wapenrusting van Efez. 6 ligt in deze belijdenis, bij welke alle eigen roem, maar ook alle eigen vrees en angst verdwijnt..

10.

III. Vs. 10-14. Gelijk in de eerste afdeling het handelen en drijven der vijanden door David in twee uitspraken beschreven werd, zo drukt hij nu weer in twee gezegden de vaste hoop uit op den ondergang van deze zijne vijanden en op den zegen der verdrukte vromen. Op gelijke wijze  schrijft  Paulus  2  Thess.  1:  6  vv.  "Het  is  recht  bij  God  verdrukking  te  vergelden dengenen, die u verdrukken; en u, die verdrukt wordt, verkwikking met ons in de openbaring van den Heere Jezus van den hemel!"

10. Aangaande het hoofd, het overmoedig in de hoogte gestoken hoofd, dergenen, die mij omringen,  om mij te doen vallen,  de overlast,  het  leed  hunner  lippen overdekke hen,  de boosheid; waarmee zij mij honen en lasteren, kome op hun eigen hoofd neer (Psalm 7: 17).

De dichter verzoekt hier, dat God de woorden der goddelozen tot hun eigen verderf wilde laten strekken, als Psalm 64: 9; of dat Hij hen wilde doen vallen door die aanslagen, welke zij zelf gesmeed hadden, of dat Hij hun vloeken op hun eigen hoofd wilde doen nederkomen, gelijk Psalm 109: 17. Leven en dood zijn in de Schrift dikwijls toegeschreven aan de tong, of aan den mond of de lippen. Dit is niet zonder goede rede, n want iemand spreekt hetgeen zijn hart hem opgeeft, gelijk een ieder van nature betaamt te spreken uit den overvloed des harten, volgens de woorden van den Zaligmaker: Matth. 12: 34. Of indien hij een geveinsde is, dat is zulk een, wiens tong verwijderd is van zijn hart, zo is het zeldzaam, indien hij niet op den een of  anderen  tijd  gevangen  wordt  in  zijne  valsheid,  en  voortbrenge  de  vruchten  van  zijne dubbelhartigheid of bedrieglijke tong (vgl Jak. 3 ook Psalm 17: 3. Spreuken 18: 20,21; 22: 13).

11. Vurige kolen moeten op hen geschud worden, de wrake Gods moge hen treffen (Psalm 18: 13 vv.); Hij doe hen vallen in het vuur, in diepe kuilen, in diepe afgronden, dat zij niet weer opstaan,

Ook hier is het geen persoonlijke wraakzucht, die David doet spreken, maar innige liefde en ijver voor de ere van Gods Naam. Want David weet het, de vijandschap waarmee men hem vervolgt, treft niet David als privaat persoon maar David als dienaar van den Heere God. In den grond der zaak is hun vijandschap, vijandschap tegen God.

12. Een man van kwade tong zal op de aarde niet bevestigd worden; een boos man des gewelds, dien zal men jagen, totdat hij geheel verdreven is 1).

1) Beter: een man des gewelds, de boosheid jage hem, totdat hij geheel verdreven is, of, de boosheid jage hem in stormpassen. Hij vinde in het kwaad, wat hij pleegt, zijn eigen verderf-

13. Ik weet, dat de HEERE de rechtzaak des ellendigen, en het recht der nooddruftigen zal uitvoeren (Ps 9: 5),, dat Hij hen zal beschermen tegen de verdrukkers.

De  goddeloze  is  als  een  onweder,  dat  voorbijgaat;  het  moge  sporen  van  verwoesting achterlaten, het is gering bij de goedertierenheid Gods, waarvan de aarde vol is, en waarover de rechtvaardigen steeds verblijd moeten zijn..

De  goddelozen  moeten  het  bevelen,  en  dat  juist  is  hun  straf dat  het  tegendeel van  hun bedoelingen bereikt wordt.

14. Gewis de rechtvaardigen zullen Uwen naam loven, de oprechten, die men uit het land der levenden wil verbannen, zullen voor Uw aangezicht blijven (Psalm 16: 11; 61: 8).

Deze, die, hoewel door de mensen belogen en belasterd en kwalijk behandeld, rechtvaardig zijn in het oog van God, zijnde gerechtvaardigd door de gerechtigheid van Christus, die hun is toegerekend, en toegeëigend is door het geloof, tengevolge waarvan zij matig en rechtvaardig leven-deze  zouden-de  Psalmist  wist  het-God  danken  voor  de  gerechtigheid,  waardoor  zij gerechtvaardigd waren, en voor elke andere genadegift en barmhartigheid des levens..

Zie als in een spiegel, hoe schandelijk Christus is gelasterd en vervolgd, hoe Hij het met gebed beantwoordde, en hoe de Goddelijke wraak over Zijne Joodse moordenaars kwam. Laat ons alzo opmerken, dat de zonde mensen in ene soort van duivels verandert, in listigheid, slechtheid, ijver in ‘t kwade en tegenstand tegen Gods volk. Maar God wreekt het onrecht den Zijnen   aangedaan.   Hij   zal   liefderijk   de   zaak   van   Zijn   volk   opnemen   en   Zijne tegenwoordigheid zal bescherming geven.

In vs 13 en 14 horen we ook het lied des geloofs en des vertrouwen. Het bang gevaar is voor David  reeds  als geweken. In God heeft  hij een vasten Rotssteen, een veilige schuilplaats gevonden.

PSALM 141.

GEBED OM HULP EN REDDING.

1. Een Psalm van David, waarschijnlijk een avondlied op een van die droeve dagen, toen hij op de vlucht voor Absalom zich verre van het heiligdom bevond en den gewonen godsdienst niet kon bijwonen (2 Samuel 16: 14 ).

Vs.  3 en 4 vormen het  middelpunt  van den psalm en in ‘t  bijzonder  vs.  4,  gelijk  reeds aanstonds de onregelmatige lengte daarvan aantoont. David wil zijne opvolgers op den troon, en  hun  volk  sterken  tegen  de  zware,  inwendige  verzoekingen,  welke  het  kruis,  dat  hen wachtte,   aanbracht;   verzoekingen,   die   hem  zelven   in   het   smartvol  verleden   hadden aangevallen, en wier gevaar hij bij ervaring kende..

De oude kerk heeft onzen Psalm reeds in den tijd vóór Gregorius tot haar avondlied verkoren even als Psalm 63 tot haar morgenlied..

I. Vs. 1-4. Nadat de heilige zanger in ‘t algemeen gebeden heeft om Goddelijke hulp en verhoring, bidt hij in ‘t bijzonder om bewaring van mond en hart, opdat hij niet neige tot de gemeenschap met goddelozen, die de macht, welke zij bezitten, tot daden van geweld en de middelen, die zij hebben, tot overdaad en vleselijke lusten misbruiken.

HEERE! ik roep U aan, haast U tot mij, die thans verre van Uw heiligdom moet zijn en zozeer Uwe hulp nodig heb (Psalm 40: 14); neem mijne stem ter ore, als ik, gelijk ik nu doe, tot U roep 1).

1) Het is geen stille zucht of klacht, maar een luid geroep om hulp tot den Heere, Die verre van Hem schijnt en Zich te haasten heeft, zal Zijn kind niet bezwijken of omkomen. Uit dit hulpgeroep horen we, hoe gemeenzaam en vertrouwelijk David in zijne  gevaren tot  God placht te spreken, als tot Zijn God en Redder uit al zijne noden..

2. a) Mijn gebed worde gesteld, worde aangemerkt als reukwerk voor Uw aangezicht, als reukwerk, dat met zijn lieflijken geur als een U welgevallig  offer  opstijgt (Exodus 30: 7.

Genesis 8: 21); de opheffing mijner handen zij voor U, daar ik U geen eigenlijk offer kan brengen, als het avondoffer 1) (Exodus 29: 38 vv.).

a) Openb. 5: 8; 8: 3.

1) David is verwijderd van het heiligdom. Hij kan er dus niet bij zijn, als de Priester het reukwerk elken morgen en elken avond op het gouden altaar in het heilige aansteekt. Maar David weet het, dat dit reukwerk het zinnebeeld was van het gebed. En daarom, waar hij bij den dienst  van het  reukoffer  niet  kan tegenwoordig zijn,  daar  is het  zijn bede,  dat  zijne gebeden den Heere even aangenaam zijn als de dienst van de Priesters Gods, dat zijn gebed als het ware in de plaats van het geofferde gesteld worde. Wat dit gebed is volgt nu.

3. HEERE! -dit is boven alles de inhoud van mijn gebed in den tegenwoordigen toestand: zet ene  wacht  voor  mijnen  mond,  behoed  de  deur  mijner  lippen,  dat  zij niets  onbehoorlijks spreken (Psalm 39: 2).

4. Neig mijn hart niet tot ene kwade zaak, bewaar het, dat het niet tot iets verkeerds lust verkrijge, om enigen handel in goddeloosheid te handelen met mannen, die ongerechtigheid werken, en dat ik niet ete van hun lekkernijen, geen deel hebbe aan een geluk en ene weelde, die door misdaden is verworven.

Nooit is de tong moeilijker te betomen dan bij lijden onder de handen van anderen; daarom is dan de bewaring Gods zo nodig..

Het is niet alleen noodzakelijk en heilzaam zich in Gods hoede te stellen tegen uitwendige vijanden, maar vooral tegen onze eigene natuur..

Dewijl er niets moeilijker is, dan dat de onrechtvaardig vervolgden hun tong zouden matigen, dat zij kalm en met stilzwijgen de beledigingen dulden. wenst David niet te vergeefs, dat zijn mond met een slot en een wacht bezet worde en de deur van zijn mond zo door God gesloten worde gehouden, dat hij als een deurwachter, hetgeen in- en uitgaat, bewaart. Vervolgens voegt hij er aan toe, dat God zijn hart niet neige tot kwade zaken. Want het woord in den grondtekst  wordt  hier, zoals dit  dikwijls geschiedt, voor zaken genomen. En zijn  mening verklaart hij onmiddellijk daarop, dat hij als het  ware niet, door met verkeerde dingen te strijden, aan zijne vijanden gelijk worde..

David heeft een afkeer van hen, die van de wereld zijn. Hij verkiest, evenals Mozes. liever smaadheid en ellende te hebben voor een tijd, dan met de goddelozen te verkeren en om de komen. Ook hij zag op de vergelding des loons.

5.

II. Vs. 5-7. Ware datgene, wat zijne tegenpartijders hem tot een verwijt maakten, toen zij hem wilden doen vallen, het verwijt van mannen geweest, die de gerechtigheid lief hadden, en ware het hem vriendelijk voorgehouden, hoe gaarne zou David de verwijting als ene weldaad

aangenomen hebben: zo echter kan hij slechts tegen hun boosheid bidden, en nu zal ene grote omkering van den tegenwoordigen stand van zaken plaats hebben.

5. De rechtvaardige, die ene rechtmatige reden heeft  om mij te berispen, sla mij, het  zal weldadigheid zijn; en hij bestraffe mij (Spr 27: 6), het zal olie des hoofds zijn, het zal mijn hoofd niet breken, niet wonden; ik zal zulk ene vriendelijke berisping niet weigeren aan te nemen. Ik zal zelfs hun berispingen zegenen, want nog zal ook mijn gebed voor hen zijn in hun tegenspoeden 1), zozeer zal ik hen dankbaar zijn voor die bestraffingen.

1) Op drieërlei wijze wordt dit gedeelte van dit vers uitgelegd: Sommigen geven er deze betekenis  aan:  Dewijl  niets  gemakkelijker  is,  dan  door  slechte  voorbeelden  bedorven  te worden,  bidt  David hier,  dat  hij niet  in hun slechtheid vervalle.  De tweede betekenis is: Dewijl David ziet, wat door goddelozen gebrouwd wordt, verzoekt hij van den Heere, dat hij van hun slechtheid gespaard worde. Derden geven het terug: Wanneer ik zie, dat zij wanhopig zijn, wens ik hen toe, wat verdiend is, dat eindelijk de wrake Gods zich tegen hen kere. Een andere zin zou nog beter schijnen, dat hun boosheid David niet belet, om voort te gaan met het goede voor hen te vragen..

De laatste verklaring is onzes inziens de beste. Wij vertalen dan ook: Doch mijn gebed is nog tegen hun streken. Met andere woorden, al trachten zij mij allerlei kwaad te doen, zo ga ik toch voort, mijn gebed voor hen uit te storten.

6. Hun rechters, hun leidslieden zijn aan de zijde der steenrots vrijgelaten geweest, en zij, nl. de misleide onderdanen, hebben gehoord mijne redenen, dat zij aangenaam waren.

Hij, die in vs. 3 God gebeden heeft om bewaring van zijn mond, is tegenover degenen, die de macht in handen hebben, stom, en zoekt zich rein te houden van hun zondig drijven, terwijl hij zich gaarne door hen laat  bestraffen; hoe meer hij echter tegenover de wereld  zwijgt (Amos 5: 13), des te aanhoudender verkeert hij met God. Er zal dan ook een tijd komen, dat degenen, die zich thans als meesters gedragen, aan de wraak van het door hen verleide volk worden overgegeven, en daarentegen de belijdenis van de zaligheid en den weg des levens, die tot hiertoe verstomd was, weer vrij wordt vernomen en gaarne wordt gehoord. De nieuwe bestuurders worden aan de woede des volks overgegeven,  terwijl het  volk, dat  weer tot bezinning gekomen is, Davids woorden aanhoort, en ze aangenaam en zinrijk (Spreuken 15: 26; vindt..

Wij zien, dat  het  volk meer door aandrang van buiten, dan door eigen keuze, dit  of dat goedkeurt,  en  door  blinde  vooroordelen  zich  laat  leiden  tot  zeer  slechts  dingen,  terwijl wanneer  het  weer  tot  rede  gebracht  wordt,  even  gemakkelijk  op  zijn  loop  terugkeert. Ofschoon dus altijd de wreedheid goddeloos is, en dwaasheid niet verontschuldigt, laten wij door het voorbeeld van David leren, om gezond oordeel toe te wensen aan de dwazen, opdat zij geduldig ondernemen, wat waar en billijk is..

Dit vers is zeer moeilijk te verklaren. David spreekt hier van iets, zoals wel meer gebeurt, wat nog geschieden zal, voorzegt hier, dat de rechters, d.i. hier de raadslieden hun rechtvaardige

straf niet zullen ontgaan, als het volk weer tot bezinning is gekomen en in David ziet den van God gezalfden koning.

7. Onze beenderen, de mijne en die mijner mij getrouw geblevene aanhangers zijn tengevolge van hun boosheid verstrooid aan den mond des grafs, gelijk of iemand met den ploeg op de aarde iets (liever: de aarde) gekloofd en verdeeld had; zij zullen dus weer opstaan.

De beenderen zijn als het ware gestrooid aan den mond van den Scheool of de hel, in welke de zielen waren nedergedaald, maar de Scheool (Job 7: 9 ) verslindt wel de zielen, maar niet de beenderen. De zin van het vers is: even als bij het ploegen de verwonding der aarde niet het laatste doel is, maar slechts een middel tot een verheugend resultaat, slechts daartoe dient, dat de aarde hare opbrengst geve, alzo zijn met een weldadig doel, of opdat uit de verwonding een nieuw leven ontwake, ook onze beenderen daarheen gestrooid. Terwijl de vijanden van het leven tot den dood worden gevoerd (vs. 6) worden wij het van den dood tot het leven (vs. 7) Wij hebben hier een eerste kiem van Jes. 26: 19 en Ezech. 37..

David spreekt ook hier van de eindelijke zegepraal. Gelijk de aarde geploegd wordt, opdat straks weer het leven zou te voorschijn treden, zo voorspelt David ook hier, dat, ja, hij wel op dit ogenblik hard gestoten wordt, echter niet ten dode, maar ten leven. Feitelijk spreekt hier David de hoop der opstanding uit. De reden, waarom die hope bij hem ligt, wordt uitgedrukt in de volgende verzen.

8.

III. Vs. 8-10. David, die volgens het slot der vorige afdeling, reeds tot het uiterste gekomen was, maar daarbij toch een hoopvollen blik behouden had, zelfs voor het geval, dat wellicht de uitslag van den tegenwoordigen nood de gehele ondergang voor hem zou zijn, keert thans tot zijne eerste bede terug; was deze om bewaring voor den strik, dien de boosdoeners hem gespannen hadden, nu wordt die tevens tot ene dreigende profetie tegen de goddelozen-zij zullen in hun eigen net vallen.

8. Dus, gelijk te voren (vs. 7) gezegd is, dat ene heerlijke hoop boven den tegenwoordigen nood zweeft, zo is het waarlijk om den wille der betrekking, waarin ik met mijne vrienden tot den Heere sta. Doch of want op U zijn mijne ogen (Psalm 25: 15), HEERE, Heere! op U betrouw ik,  ontbloot  mijne ziel 1)  niet  (Psalm 31:  2),  laat  ze  niet  zonder  Uwe hulp  en vertroosting.

1) Of, Bij U schuil ik, vergeet mijne ziele niet. David weet het, dat de geloofsverwachting, welke hij in de vorige verzen heeft uitgesproken, door zijn God alleen kan vervuld worden. De geloofsroem gaat ook hier over in het geloofsgebed.

9. Bewaar mij voor het geweld des striks, dien zij mij gelegd hebben, en voor de valstrikken van de werkers der ongerechtigheid (Psalm 140: 5 vv.).

10. Dat de goddelozen, elk in zijn garen vallen, te zamen1) (Psalm 7: 16; 69: 23), totdat ik, zonder door het voor mij gespannen net beschadigd te zijn, zal zijn voorbijgegaan.

Hij zegt dat zij te zamen mogen vallen, dewijl, indien hij er niet van overtuigd was, dat het in de macht Gods was, om hoeveel troepen de mensen ook bijeen trokken, ze zonder enige moeite neer te werpen, er voor hem geen hoop op ontvluchten was. Verder wenst hij, dat zijne vijanden zouden verstrikt worden, totdat hij zelf behouden zou zijn ontkomen..

PSALM 142.

DAVIDS GEBED OM HULP EN REDDING.

1. Ene onderwijzing (Psalm 89: 1) van David, een gebed (Psalm 90: 1; 102: 1. Habak. 3: 1), als hij in de spelonk was (1 Samuel 24: 3 ).

David ziet in zijne wanhopigen toestand, toen hij in de spelonk was, een voorbeeld van den toekomstigen toestand van zijn geslacht en van de gemeente, zijne gedachten in de spelonk legt hij als ene onderwijzing voor. Als het met hen, op het hoogst is gekomen-en daartoe zal het komen, want den kinderen zal het niet anders gaan dan den vader, ook zij zullen hunnen Saul hebben-dan moeten zij toch niet wanhopend worden, maar hun klachten voor den Heere uitstorten..

I. Vs. 2-5. Met luide stem roept David God om redding aan, van wege de grootheid van zijnen angst; want zelfs de ogen van God, wien zijn weg bekend is, zullen slechts strikken ontdekken op zijnen weg, maar geen vriend, die zich zijner zou willen of kunnen ontfermen.

2. Ik riep niet slechts inwendig, gelijk Mozes deed (Exodus 14: 15), maar met mijne stem, dus luide, tot den HEERE: ik smeekte tot den HEERE met mijne stem (Psalm 3: 5; 30: 9).

Het   luide   gebed   oefent   ene   bijzonder   verkwikkende,   versterkende,   heiligende   en vertroostende  kracht  op  den  bidder  uit,  daar  hij  een  gebed  in  het  hart  de  bepaling  der gedachten op God dikwijls veel moeilijker is..

Het ambulando- (bij het voortgaan) bidden heeft iets bijzonder lieflijks: men beproeve het slechts!

Te midden van zijn donkerheden en duisternissen, weet David toch, dat de Heere God zijnen weg  kent,  bekend  is met  al de gevaren,  die hem omringen en daarom is  het  zijn innige zielsbehoefte, om zijn weg en zijne benauwdheid voor den Heere bloot te leggen.

3. Ik stortte mijne klacht, de zorgvolle gedachten, die mijne ziel heen en weer bewogen, uit voor Zijn aangezicht; ik gaf te kennen voor Zijn aangezicht mijne benauwdheid (Psalm 62: 9; 102: 1).

4. a) Als mijn geest in mij overstelpt was, als ik geheel moedeloos was, zo hebt Gij, o Heere! mijn pad gekend, en mij veroorloofd mijn bezorgd en beangst hart geheel en al voor U te ontdekken; in zulk een toestand bevind ik mij nu. Zij hebben mij enen strik verborgen op den weg, dien ik gaan zou. (Psalm 140: 6).

a) Psalm 77: 4.

1) Een overstelpte geest is door de wateren van droefheid en angst, ganselijk verzonken; zijn denkkracht is ondergegaan, zijn vermogen om te oordelen en te overleggen, wat hem te doen staat, heeft hem begeven, hij is onmachtig zich te redden. Maar de Heere is zulke verslagenen van Geest, zulke door onweder voortgedrevenen nabij..

5. Ik zag uit ter rechterhand, en ziet, zo was er niemand, die mij kende, geen enkel vriend; er was geen ontvlieden voor mij; niemand zorgde voor mijne ziel, voor mijn leven.

Ter rechterhand staan de helpers en verdedigers (Psalm 109: 31; 110: 5)..

Het gebed van den dichter wordt nu, terwijl hij zich in zijne benauwden toestand verdiept, inniger en vuriger. Overal, waar hij ook moet gaan,  bedreigen hem de lagen zijner sluwe vijanden. Zelfs God aanziend oog zou geen enkele vinden, die met trouwe zorg zich over hem bekommerde. Zo  roept  hij dan, los van al wat  zienlijk is, tot  den Onzienlijke. Hij is zijn toevlucht, Hij is zijn deel in het land der levenden..

6.

II. Vs. 6-8. Hoe meer de Heere, Zijn God, des zangers enig vertrouwen is, zijn enig deel op aarde, met des te meer aandrang des geloofs houdt hij zich nu ook aan den Heere vast en roept hij in den angst, die hem van alle zijden benauwt, zijn hulpgeschrei uit.  Daarbij blijft  hij echter niet bij zich zelven staan, maar hij denkt er aan, dat aan zijn lot het geloof verbonden is van het hoopje rechtvaardigen-ook ter versterking van hun geloof, begeert hij zijne eigene redding.

6. Tot U riep ik, o HEERE! (vs. 2)ik zei: Gij zijt mijne Toevlucht (Psalm 62: 8; 71: 7; 91: 2 62.7 71.7 91.2), mijn Deel (Psalm 16: 5; 73: 26),in het land der levenden (Psalm 27: 13; 52: 7. Jes. 53: 8).

1) Hier blijkt het weer zo treffend, dat Davids geloof hem niet heeft begeven, maar dat de Heilige Geest den wortel er van heeft gesterkt, ook toen hij, als hij zag op de omstandigheden, aan alles zou gaan vertwijfelen. Maar de Heere had hem juist zo losgemaakt van den mens, opdat hij zich aan den Heere zou vastklemmen, en daarna komt hij tot den heerlijken uitroep en de zalige bevinding des geloofs: Gij zijt mijn deel.

7. Let op mijn geschrei (Psalm 17: 1; 61: 2), want ik ben zeer uitgeteerd, zwak en mager geworden (Psalm 79: 8. Richteren 6: 6); a) red mij van mijne vervolgers (Psalm 7: 2), want zij zijn machtiger dan ik (Psalm 18: 18).

a) Psalm 41: 2; 116: 6.

8. Voer mijne ziel uit de gevangenis (Psalm 25: 17; 143: 11), uit deze spelonk, om Uwen naam te loven (Psalm 7: 18); de rechtvaardigen zullen, met ware deelneming in mijn heil, waarvan zij weten, dat het ook het hun is, mij omringen, wanneer Gij wel bij mij zult gedaan hebben (Psalm 35: 27; 40: 17).

Het dubbel vooruitzicht: de Goddelijke weldaad van zijne redding zal dienen tot lof van den naam Gods en tot grote vreugde van alle rechtvaardigen, heeft zijne oorzaak daarin, dat David in ‘t rijk Gods ene zeer gewichtige plaats innam, daar hij de uitverkorene Gods, de gezalfde van Jehova was, wiens persoonlijk lot met dat van zijn volk door Gods hand onoplosbaar was verbonden..

PSALM 143.

GEBED OM AFWENDING VAN ONHEIL EN OM VERKRIJGING VAN HET GOEDE.

1. Een Psalm van David (Psalm 3: 1), weer, even als Psalm 141, uit den tijd van Absaloms opstand (2 Samuel 15: 6 ).

De Psalm is bijna geheel samengesteld uit uitroepen van klacht, gebed en hoop, die reeds in vroegere Psalmen van David zijn uitgesproken en diep in de harten ingang hadden gevonden. Deze heldere beekjes worden van alle zijden in de bedding van dezen rustig vloeienden Psalm geleid,  die  in  de  volgende  tijden,  als  Davids  rijk  in  nood  was,  aan  vermoeide  zielen verkwikking moest aanbrengen..

De Psalmen uit den tijd van Absaloms opstand, onderscheiden zich van die uit den tijd, toen Saul vervolgde, door den diepen weemoed, tot welken de droefheid van den onttroonde met het berouw van den schuldige zich verenigt: om die reden heeft de kerk Psalm 143 tot den laatsten van hare 7 boetpsalmen (Psalm 6: 11 ) gekozen..

Vs. 1-6. Na ene voorlopige bede om verhoring van zijn gebed (vs. 1 en 2) stelt David zijn uit-en inwendigen nood voor (vs. 3-6).

O HEERE! hoor mijn gebed (Psalm 5: 2; 39: 13; 54: 4)! neig de oren tot mijne smekingen; verhoor mij naar Uwe waarheid, Uwe getrouwheid, in welke Gij Uwe toezeggingen vervult, naar Uwe gerechtigheid.

1) David beroept zich hier niet op Gods rechterlijke gerechtigheid, buiten den Messias, met Wie niemand, die leeft, bestaan kan, maar op de gerechtigheid des Heren, zoals Hij die in Zijn Verbond heeft geopenbaard en aan zijn volk bewijst. Die gerechtigheid gaat in de heilsorder Gods tot zaligheid van zondaren samen met Zijne goedheid en genade..

Calvijn tekent aan: Onder gerechtigheid hebben wij niet te verstaan, verdienste en loon, zoals sommige  onwetenden  voorslaan,  maar  onder  gerechtigheid  is  te  verstaan,  de  goedheid, waardoor Hij geleid wordt, om de Zijnen te beschermen.

David  klemt   zich  hier  aan   de   waarheid  en  de  gerechtigheid,   verbindt   waarheid  en gerechtigheid op het nauwste te zamen dewijl hij weet, dat God is de getrouwe vervuller Zijner   beloften,   die   immer   voor   Zijn   volk   een   God   is,   die   in   rechtvaardige   en rechtvaardigende genade op hen ter neer ziet.

PSALM 143.

GEBED OM AFWENDING VAN ONHEIL EN OM VERKRIJGING VAN HET GOEDE.

1. Een Psalm van David (Psalm 3: 1), weer, even als Psalm 141, uit den tijd van Absaloms opstand (2 Samuel 15: 6 ).

De Psalm is bijna geheel samengesteld uit uitroepen van klacht, gebed en hoop, die reeds in vroegere Psalmen van David zijn uitgesproken en diep in de harten ingang hadden gevonden. Deze heldere beekjes worden van alle zijden in de bedding van dezen rustig vloeienden Psalm geleid,  die  in  de  volgende  tijden,  als  David’s  rijk  in  nood  was,  aan  vermoeide  zielen verkwikking moest aanbrengen..

De Psalmen uit den tijd van Absaloms opstand, onderscheiden zich van die uit den tijd, toen Saul vervolgde, door den diepen weemoed, tot welken de droefheid van den onttroonde met het berouw van den schuldige zich verenigt: om die reden heeft de kerk Psalm 143 tot den laatsten van hare 7 boetpsalmen (Psalm 6: 11 ) gekozen..

Vs. 1-6. Na ene voorlopige bede om verhoring van zijn gebed (vs. 1 en 2) stelt David zijn uit-en inwendigen nood voor (vs. 3-6).

O HEERE! hoor mijn gebed (Psalm 5: 2; 39: 13; 54: 4)! neig de oren tot mijne smekingen; verhoor mij naar Uwe waarheid, Uwe getrouwheid, in welke Gij Uwe toezeggingen vervult, naar Uwe gerechtigheid.

1) David beroept zich hier niet op Gods rechterlijke gerechtigheid, buiten den Messias, met Wie niemand, die leeft, bestaan kan, maar op de gerechtigheid des Heren, zoals Hij die in Zijn Verbond heeft geopenbaard en aan zijn volk bewijst. Die gerechtigheid gaat in de heilsorder Gods tot zaligheid van zondaren samen met Zijne goedheid en genade..

Calvijn tekent aan: Onder gerechtigheid hebben wij niet te verstaan, verdienste en loon, zoals sommige  onwetenden  voorslaan,  maar  onder  gerechtigheid  is  te  verstaan,  de  goedheid, waardoor Hij geleid wordt, om de Zijnen te beschermen.

David  klemt   zich  hier  aan  de  waarheid  en  de  gerechtigheid,   verbindt   waarheid  en gerechtigheid op het nauwste te zamen dewijl hij weet, dat God is de getrouwe vervuller

Zijner   beloften,   die   immer   voor   Zijn   volk   een   God   is,   die   in   rechtvaardige   en rechtvaardigende genade op hen ter neer ziet.

2. En ga niet in het gericht met Uwen knecht, want niemand, die leeft, zal voor Uw aangezicht rechtvaardig zijn (Psalm 51: 7. Spreuken 20: 9. Job 8: 2; 14: 4; 15: 14. 3: 4).

Gaat God met ons in ‘t gericht, zo zijn wij verloren; maar komen wij tot belijdenis, zo zijn wij gered..

Gods "waarheid" roept de dichter (vs. 1) vóór al het overige in, omdat hij bovenal op Zijne genadige  belofte  steunt.  Zijne  "gerechtigheid,"  omdat  Hij  Zijnen  knecht  onmogelijk  kan behandelen als Zijnen vijand, omdat hij trots alle zwakheid niet loochenen kan, dat hij Hem waarlijk gediend heeft. Die laatste voorden van vs. 1 zouden den schijn kunnen hebben van eigengerechtigheid,  alsof  David  niet  enkel  op  genade  steunde.  Van  daar  deze  heerlijke verklaring hier ingevoegd, die ten alle tijde in de gebeden der Christenen als een grondtoon heeft uitgemaakt. De bede vraagt, dat God Zijnen knecht niet voor Zijn eigen gericht moge trekken, of wat hetzelfde zegt, dat Hij hem niet late verbrijzelen door de straffen van Zijn gericht, dat Hij hem niet behandele naar strikt recht, omdat hij in zodanig geval niet zou kunnen bestaan..

3.  Deze  Uwe  zonden  vergevende  genade  heb  ik  in  mijnen  tegenwoordigen  toestand  ten zeerste nodig, want de vijand vervolgt mijne ziel; hij vertreedt mijn leven ter aarde; hij legt mij in duisternissen, als degenen, die over lang dood zijn 1) (Psalm 7: 6; 88: 5 vv. Klaagt. 3: 6); ik ben gejaagd in de duistere holen der woestijn, men verbant mij uit de harten der mijnen even alsof ik dood ware; ik ben als het ware levend begraven.

4. Daarom wordt mijn geest overstelpt in mij (Psalm 61: 3; 142: 4), mijn hart is verbaasd in het  midden  van  mij  (Dan.  8:  27);  ik  ben  geheel  verbijsterd  en  buiten  raad  door  al  de ontzettende tijdingen, die tot mij komen.

5. Ik gedenk aan de dagen van ouds, toen Gij U zelven betoonde aan mijne zijde te zijn; (Psalm 77: 6) ik overleg al uwe daden, die Gij ten mijnen zegen verrichtte; ik spreek bij mij zelven  van  de  werken  Uwer  handen,  waardoor  Gij U  zo  grotelijks  aan  mij verheerlijkte (Psalm 92: 5; 77: 12 vv.), en juist daarom drukt mij dit tegenovergestelde te zwaarder op het hart.

6. Ik breide in zulk een nood mijner ziel mijne handen uit tot U, om U te bewegen, dat Gij U weer over mij ontfermt; mijne ziel is voor U als een dorstig land (Psalm 63: 2). Sela (Psalm 3: 3 ).

Lijden en smarten maken dorstig, en nood leert bidden, maar alleen daar, waar de mens door het geloof reeds zijn hart heeft gekeerd tot Hem, uit wie hij zijn oorsprong heeft: een Saul zoekt in den nood het zwaard, een Judas den strop-een David den God des heils!.

7.

II.  Vs.  7-12.  Op  de  klacht  over  den  nood,  waarin  hij  verkeert,  laat  nu  David  in  twee uitspraken, die met de beide uitspraken in de vorige afdeling overeenkomen, de bede volgen om redding uit zijnen in- en uitwendigen nood.

7. Verhoor mij haastelijk 1), HEERE! (Psalm 69: 18; 102: 3), mijn geest bezwijkt (Psalm 39: 11); verberg Uw aangezicht niet van mij (Psalm 27: 9), onthoud mij niet langer de bewijzen, dat ik in Uwe gunst sta; want ik zou gelijk worden degenen, die in den kuil dalen (Psalm 28: 1; 88: 5).

1) Het was niet de haast van ‘t ongeloof, maar van sterk verlangen en van heilige liefde..

8. Doe mij Uwe goedertierenheid in den morgenstond 1) horen (Psalm 46: 6; 88: 14; 90: 14 46.5 88.13 90.14), laat mij bij het aanbreken van den dag vernemen, dat Gij mij hebt gered; want ik betrouw op U (Psalm 25: 2); maak mij bekend den weg, dien ik te gaan heb 2) (Psalm 25: 4), want ik hef mijne ziel tot U op (Psalm 25: 1; 86: 4).

1) Dit wordt doorgaans uitgelegd: "elke morgen," "iedere dag," of ook "vroegtijdig." Doch indien men hier aan het eerste tijdperk van David’s vlucht moest denken, aan den nacht, dien hij in de woestijn ten westen van den Jordaan doorbracht, dan heeft dit woord ene bestemder beduidenis; met het aanbreken van den dag hoopte hij, dat het voornaamste gevaar voorbij zou zijn, en zo geschiedde het ook..

2) In dit vers vraagt hij wederom, dat God Zijne genade aan hem openbaren wil, met gunstig gevolg. Dat hij zegt, doe mij horen, schijnt wel een oneigenlijke spreekwijze te zijn, dewijl de goedheid Gods eerder gevoeld wordt, dan gehoord. Maar dewijl Gods weldaden te ontvangen, voor ons van weinig voordeel is, indien wij ze niet genieten met  den smaak des geloofs, begint David terecht met het gehoor. Wij zien nu, dat goddeloze mensen ze zich toevoegen zonder gevoel voor Zijne goedheid, dewijl zij niet opmerkend zijn op het woord, noch het geloof hen voorlicht, hetwelk toont, dat God Vader is..

9. Red mij, HEERE! van mijne vijanden (Psalm 59: 2; 142: 7); bij U schuil ik 1) (Psalm 57: 2; 61: 5); bij U alleen zoek ik bescherming en redding.

1)  David  heeft  den  Heere leren kennen als den Rotssteen,  Wiens werk  volkomen is,  en daarom neemt hij door het geloof de toevlucht tot Hem, wanneer Hij van den mens gans en al is afgebracht. Gelijk de duif alleen in Noach’s arke ruste vond voor het hol van haar voet, alzo vond David alleen rust voor zijn beangst gemoed in den God zijns heils.

10. Leer mij Uw welbehagen doen, want Gij zijt mijn God; Uw goede Geest (Nehemia 9: 20. Psalm 51: 14),geleide mij in een effen land, op ene effen baan (Psalm 27: 11; 139: 10,24).

Leer mij mij betamelijk te gedragen in dezen donkeren proefweg; maar leer mij nu vooral, hoe ik in deze hachelijke omstandigheden moet te werk gaan, om voor mijne behoudenis te zorgen, en welke maatregelen ik moet nemen omtrent mijne vijanden. Niet alleen ben ik door verdriet  en hartzeer verbijsterd en buiten raad, maar  alle menselijke wijsheid schiet  in dit

geval te kort. Zal ik enen veldslag wagen tegen ene grote overmacht, tegen mijn eigen zoon, die mij vast van nabij op de hielen zit? of zal ik verder voort vluchten en het ganse land aan den ontaarden jongeling overlaten? of wat zal ik anders doen? God der wetenschappen! geef mij  wijsheid  en  leer  mij  in  dit  geval  Uw  welbehagen  doen;  want  Gij  zijt  mijn  God,  ik vertrouw op U, en Gij hebt mij als Uwen knecht de grootste beloften gedaan. Uw goede Geest, die altijd bereid is degene bij te staan, die Hem zoekt, geleide mij in een effen land, op den  rechten  weg,  dien  ik  bewandelen  moet,  om  op  de  beste  wijze  uit  deze  zorgelijke omstandigheden gered te worden; op zulk een, alwaar gene hoogten zijn, daar men over struikelen, noch diepten, in welke men vallen kan, daar ik  veilig  ben tegen alle listige en geweldige aanslagen van mijne vijanden..

Hij stelt meer belang in de betoningen van Gods genade in hem, dan in de betoningen van Gods weldadigheid jegens hem, en zo moeten wij zijn. Hij bidt, dat hij moge verlicht worden met de kennis van Gods wil, en dit is het eerste werk van den Geest. Soms zijn zij, die het meest in zorg zijn om recht te wandelen, het  meest in twijfel en in donkerheid, welke de rechte is. Dat zij vrijmoedig tot den troon der genade komen en van God bidden hen door Zijn Woord en Geest en Voorzienigheid den weg te wijzen, en te bewaren voor afwijking. Een waar gelovige vraagt niet naar den weg, die het aangenaamst is om te bewandelen, maar naar den rechten weg, den weg in welken hij wandelen moet. Niet alleen begeert de Psalmist dat God hem aanwijze wat Zijn wil is, maar dat Hij lere dien te volbrengen. Het is de begeerte en het streven van alle Gods gelovige dienaren, om Zijn welbehagen te weten en te doen, en daarin volkomen te blijven. Indien wij in oprechtheid God voor onzen God nemen, mogen wij er op vertrouwen, dat Hij ons zal leren Zijnen wil te doen. Leid mij Heere, in het land van oprechtheid, in de gemeenschap der heiligen, in een volharden in heilig leven, dat zal leiden tot den hemel, het land van oprechtheid, waar heiligheid volmaakt zal zijn. Wij kunnen den weg niet vinden, die ons naar dat land voert, tenzij God ons dien wijze, noch in dien weg gaan, tenzij de Heere ons bij de hand neme en ons geleide. De zaak is: Uw Geest is goed en bekwaam om goed te maken. Laat Uw goede Geest mij geleiden. Zij die den Heere tot hunnen God hebben, hebben Zijnen Geest tot hun gids, het is hun kenteken en voorrecht, dat zij door den Geest geleid worden..

11. O HEERE! maak mij levend om Uws naams wil (Ps 25: 11; 138: 7), red mij uit dit dreigend doodsgevaar; voer mijne ziel uit de benauwdheid, om Uwe gerechtigheid (Psalm 31: 2; 34: 18; 142: 8).

De meest begenadigden bevinden zich zelven dikwijls dof en doods en traag; daarom bidden zij God, dat Hij hen verkwikke en levendmake..

12. En roei mijne vijanden uit om Uwe goedertierenheid (Psalm 18: 41; 54: 7), en breng hen om, allen, die mijne ziel beangstigen,
a)  want  Ik  ben  Uw  knecht,  dien  Gij  onmogelijk  aan  de  boosheid  zijner  vijanden  kunt overgeven, zodat zij over hem zouden triomferen.

a) Psalm 86: 16; 116: 16.

De vijanden van Gods volk zijn de vijanden des Heren. Maar vooral moeten wij zoeken het uitroeien van onze zonden, onze ergste vijanden, opdat wij meer ootmoedig God dienen. Deze bede is ene profetie van de eindelijke uitroeiing van alle onbekeerlijke vijanden van Jezus Christus en Zijn koninkrijk, die niet willen, dat Hij over hen Koning zij, en die Zijn volk bedroeven, in welk leed Hem wordt leed gedaan..

Wanneer alle Gods deugden worden vergeleken met een groten boom, dan is de wortel van dien het recht, de kroon de liefde, welke uit dien wortel bestendig voeding ontvangt.

Gods waarheid en gerechtigheid is den zondaren een schrik, den boetvaardigen een troost, den vromen knechten een onderpand der zaligheid..

Als het eens mensen hart en zin is een dienaar van God te zijn en te blijven, zo zal God hem niet aan zich zelven overlaten, maar waar de Heere is, daar zal ook Zijn dienaar zijn.

Gebeurt het al zeer dikwijls, dat de vrome Christen onschuldig in druk en bezwaar door zijne vijanden, die ook vijanden van God en godsdienst zijn gebracht wordt, en dat hij daaronder lijdt,  dan  is  er  bijna  geen  Psalm van  David,  welke  hem zozeer  tot  onderwijs  en  leiding strekken kan gelijk deze, dewijl die ons toont, hoedanig het lijden van den vrome moet zijn, welke de hoofdzaak is, die hij in zulke omstandigheden begeren mag, waarmee deze begeerte evenwel moet gepaard gaan, door welke gedachten die mag gesterkt worden, in welk ene gemoedswerkzaamheid hij behoort te staan, en welk een verlangen en bede hem geoorloofd en noodzakelijk is..

PSALM 144.

DANKZEGGING   EN   GEBED   VOOR   VERKREGENE   EN   NOG   VERWACHTE OVERWINNING.

1. Een psalm van David (1 Samuel 17: 47 ).

Onze Psalm vormt  den overgang  van de  beide bedezangen in Psalm 142 en 143 tot  het lofgezang in Psalm 145. De wolken van ellende beginnen reeds op te klaren; de zon des heils is op het punt van door te breken; de zanger staat reeds op den drempel van het loven en danken; het roepen uit de diepte heeft opgehouden; aanstonds is het begin: "Gezegend zij de Heere" vol overwinningsmoed, en leidt het: "O, mijn God, Gij Koning! ik zal U verhogen" van Psalm 145: 1 in.

1.  Vs.  1-4.  Dank  zij den  Heere,  mijnen  Redder  uit  allen nood,  die mij leert  strijden en overwinnen, mij, die niets dan een machteloos sterveling ben; maar Hij heeft  Zich mijner ontfermd, zodat Hij mij gesterkt heeft, Hij, die mijn Alles is en de heerschappij heeft gegeven, tot welke Hij mij heeft geroepen.

Gezegend zij de HEERE, mijn Rotssteen (Psalm 18: 47), die mijne handen onderwijst ten strijde, mijne vingeren ten oorlog (Psalm 18: 35. 2 Samuel 22: 35).

1) Deze Psalm heeft veel overeenkomst met den 18den. Vele uitspraken zijn letterlijk gelijk. David’s leven was een sterke afwisseling tussen strijd en overwinning en in dien strijd had hij altijd weer ervaren, dat de Heere zijn Rotssteen, zijn Burcht en zijn Helper was.

2. Mijne Goedertierenheid, als die jegens mij niets dan goedheid zijt (Psalm 59: 18), en mijn Burg, mijn hoog Vertrek en mijn Bevrijder voor mij, mijn Schild en op wie ik mij betrouwe (Psalm 18: 3), die mijn volk Israël door het overweldigend gezag, dat Gij mij schenkt, aan mij onderwerpt 1)! (2 Samuel 22: 48. Psalm 18: 48).

1) Hier zegt David: "Die mijn volk aan mij onderwerpt" en in Psalm 18: 48, de God, die mij volkomen wrake geeft en de volken onder mij brengt," waarmee hij het oog heeft op de vele omliggende vreemde volken, die hij overwonnen en aan zich onderworpen had. Van beide, zowel van het volk Israël’s, als van de vreemde volken, zijne vijanden, was dit waar; de Heere had  hem  gezalfd  over  zijn  volk,  maar  ook  zijne  vijanden  gedwongen  zich  aan  hem  te onderwerpen..

3. Ik ben geringer dan al deze barmhartigheid en trouw, die Gij aan Uwen knecht gedaan hebt (Genesis 32: 10), want O HEERE! a) wat is de mens, dat Gij hem kent, het kind des mensen, dat Gij het acht? 1)

a) Job 7: 17. Psalm 8: 5; 31: 8. Hebr. 2: 6.

1) Door een vergelijking verhoogt hij de genade Gods. Wanneer hij heeft verhaald, dat Hij zo heerlijk met hem heeft gehandeld, slaat hij zijn ogen op zich zelven en roept vragende uit: Wie ben ik tot wie God Zich heeft verwaardigd neer te buigen? De vraag gaat wel in het algemeen over het menselijk geslacht, maar deze omstandigheid is wel in het oog te houden, dat hij overwegende, hoe gering en verworpen zijn eigen toestand is, hij de genade Gods te meer  verheerlijkt.  Op  andere  plaatsen  spreekt  hij  er  van,  welke  dingen  hemzelf  in  het bijzonder konden vernederen, maar hier betrekt hij zich zelf binnen den algemenen blik op de natuur. Ja, wanneer hij, na de natuur der mensen onderzocht te hebben, andere dingen zou kunnen bijbrengen, waarom zij de Goddelijke liefde en zorg onwaardig zijn, daar roert hij kortelijk aan, dat zij aan rook of een schaduw gelijk zijn. Waaruit dan volgt, dat God de rijkdommen Zijner Goedheid, aan hen bewijst, die ze niet verdienden. Laten wij ondertussen vermaand worden, zo dikwijls onze vergeetachtigheid ons overmeestert, dat wij menen iets te zijn,  dat  wij door  de kortheid  van het  leven alleen alle aanmatiging  en trotsheid  moeten prijsgeven..

David kan zich zelven niet dieper vernederen. Want een schaduw heeft geen bestaan in zich. Aan een schaduw kleeft niets wezenlijks. Hij erkent daarmee, dat al wat hij is, hij is enkel en alleen door de genade Gods.

4. De a) mens is der ijdelheid gelijk, als een ijdele damp gaat zijn leven voorbij; zijne dagen zijn b) als ene voorbijgaande schaduw.

a) Psalm 39: 6; 62: 10. b) Job 8: 9; 14: 2,3. Psalm 102: 12; 103: 15.

Wanneer God van hetgeen een mens goeds heeft, Zijn eigen goed wegneemt, zo blijft er niets over dan ene schaduw, daarom komt Gode in alles de ere toe van hetgeen een mens is en heeft.

5.

II. Vs. 5-14. Toon, o Heere! ook nu, dat Gij mijn Helper zijt daar ik met vreemden te strijden heb, en openbaar Uw gericht aan hen. Ik zal U daarvoor een nieuw lied zingen, mijne redding nu zal een middel zijn tot zegen in huis en hof, op akker, in vee en aan alle goederen voor Uw volk; waarover Gij mij gesteld hebt.

5. Neig Uwe hemelen HEERE! en daal neer tot mijne hulp en bescherming (Psalm 18: 10); raak de bergen aan, dat zij roken. (Psalm 104: 32).

Gelijk eertijds Sinaï, toen Gij daarop nederdaalde met Uwe heerlijkheid (Exodus 19: 18) Deze is ene dichterlijke en figuurlijke beschrijving van Gods komst om wraak te oefenen aan Zijne vijanden, welke beschrijving de dichter in vs. 6 vervolgt..

Waar  David  zich  aan  de  ene  zijde  zo  diep  vernederd  heeft,  dat  hij  zichzelf  bij  een voorbijgaanden schaduw heeft vergeleken, daar neemt hij aan de andere zijde vrijmoedigheid, om met de stoutste beden tot den troon Gods te naderen. Waar hij niet alleen los werd van anderen, maar ook van zich zelven, daar spreidt het geloof de vleugelen uit en vindt rust bij den troon van Hem, die over alle dingen regeert, den God des heelals.

6. a) Bliksem, bliksem over mijne tegenstanders, die mij zozeer benauwen, en verstrooi hen; b) zend Uwe pijlen uit, en verdoe hen.

a) 2 Samuel 22: 8 Psalm 18: 16. b) 1 Samuel 7: 10.

7. Steek Uwe handen van de hoogte uit; buig U neer om Uwe goedertierenheid, om mij te redden; ontzet mij, en ruk mij uit de grote wateren (Psalm 18: 15), uit de hand der vreemden, die mij tegenstaan en mij de heerschappij zoeken te ontwringen (Psalm 18: 45 vv. 18.44).

8. Welker mond leugen spreekt, en hun rechterhand is ene rechterhand der valsheid 1) (Psalm 36: 4); zij beloofden mij trouw, maar hun daden zijn listige en geheime aanslagen tegen mij.

1) Hiermede wil de dichter zeggen, dat zelfs hun eden leugen, valse eden zijn. Want toch bij het eedzweren richt men de rechterhand ten hemel, om God, den Heere, tot getuige aan te roepen. Maar al zweren zij eden, zo spreken zij toch leugen. Daarom was het David zo bange, maar daarom smeekt hij ook tot den Heere, gelijk hij smeekt.

9. O God! ik zal U, wanneer Gij U aan mij verheerlijkt op de afgebedene wijze, een nieuw lied  zingen;  met  de  luit  en  het  tiensnarig  instrument,  op  de  tiensnarige  citer  zal  ik  U psalmzingen 1) (Psalm 33: 2; 40: 4).

1) Op de bede om overwinning volgt de gelofte der dankzegging voor den geschonken zegen. Dat David zich zelven in zijn eigen lied noemt, geschiedt in navolging van Psalm 18: 51..

10. Gij, die den koningen overwinning geeft (Psalm 33: 16 vv.), die Zijnen knecht David (Psalm  18:  51),  ontzet  van  het  boze  zwaard  1),  dat  zijne  vijanden  tegen  hem  hebben uitgetrokken, dat in dienst van het boze is.

1)  De bede hecht  zich nu  ook  aan de eigenschappen Gods (vs.  10),  die hare vervulling waarborgen. Want hoe zou die God, aan welke alle zegepralende koningen de overwinning danken, Zijn knecht David laten bezwijken voor het vijandelijke zwaard?.

11. Ontzet mij en red mij van de hand der vreemden, welker mond leugen spreekt en hun rechterhand is ene rechterhand der valsheid 1) (vs. 8).

1) Onmiddellijk na de verzekering aan den Heere te zullen prijzen, volgt nu weer een bede uit de diepte. Wel is deze afwisseling in het gemoedsleven opmerkelijk, maar onbekend is zij niet. Bovendien, waren de vroegeren beden meer beden voor hem zelf, om redding voor zich zelf, in dit vers hebben wij meer de bede in betrekking tot het volk. David is ook koning en heeft een koninklijk hart voor zijn volk.

12. Opdat onze zonen zijn als planten, welke groot geworden zijn in hun jeugd, die fris en welig zijn opgegroeid; onze dochters als hoekstenen, uitgehouwen naar de gelijkenis van een paleis, en alzo ieders bewondering gaande maken.

Ten aanzien der zonen bidt David, dat deze zijn mochten als planten, welke groot geworden zijn in hun jeugd, of liever, dat de zonen, groot geworden zijnde in hun jeugd, wezen mochten als planten. Hij wenst dat de zonen der Israëlieten gene zwakke overblijvelingen mochten wezen, maar met het toenemen van hun jaren gezond en sterk mochten zijn, gelijk planten, die diepgeworteld  zijnde,  hoog  en  welig  opschieten.  Omtrent  de  dochters  wenst  hij  dat  zij mochten zijn als hoekstenen uitgehouwen, naar de gelijkenis van een paleis. Onder den naam van hoekstenen worden grote beelden bedoeld, die aan de hoeken der gebouwen geplaatst worden, om de muren te onderschragen en te versterken. Hoekstenen uitgehouwen, naar de gelijkenis  van  een  paleis,  zijn  hoekstenen,  zo  kunstig  en  sierlijk  gebeiteld,  als  vorstelijke paleizen plegen bearbeid te worden. De dichter wenst derhalve, dat de dochters der Israëlieten door den weg van het huwelijk de huisgezinnen mochten schragen en begiftigd zijn met ene schone lichaamsgestalte, welke haar aan vorstelijke paleizen in juiste evenredigheid der delen kon gelijk maken..

De kunstenaars der oudheid waren gewoon hun paleizen, welke de gebouwen droegen, en inzonderheid, die aan paleizen en prachtige gevaarten te behouwen in de gedaante van deftige matronen of maagden. Van deze soort waren de Karyatiden, waarvan Vitruvius en anderen spreken. Het is zeer waarschijnlijk dat David op een dergelijk gebruik zinspeelt

13. Dat onze winkelen, onze schuren, vol zijnde, den enen voorraad na den anderen uitgeven, dat   onze   kudden   bij   duizenden   werpen,   ja   bij   tien   duizenden   op   onze   hoeven vermenigvuldigen.

14. Dat  onze ossen wel geladen zijn,  en  grote opbrengsten huiswaarts trekken; dat  gene inbreuk, van vijanden, die op ons aanvallen, noch uitval, om de vijanden te keer te gaan, noch gekrijs, geschreeuw van oproer, of van vervolgden door de vijanden, zij op onze straten.

David heeft niet alleen een oog voor den geestelijken toestand van zijn volk, maar ook voor het maatschappelijke leven. Maar wij weten ook, dat dan alleen de maatschappelijke toestand eerst goed zal zijn, indien de Heere God Zijne zegen geeft aan de ene zijde, en het volk aan de andere zijde in de rechten en inzettingen des Heren wandelt. En wanneer wandelt het volk in de rechten en inzettingen Gods? Als het zijn koning erkent als een van God gegeven koning en het zich willig  billig buigt onder zijn scepter, hem volgt, waar hij het voorgaat in het wandelen op het pad van ‘s Heren geboden.

15.

III. Vs. 15. De zo-even uitgesprokene verwachting en bede om ene gezegende toekomst kan niet onvervuld blijven. Israël toch is dat volk, dat den Heere tot zijnen God heeft.

15. Welgelukzalig is het volk, dien het alzo gaat, gelijk in vs. 12-14 gebed is. Welgelukzalig is  het  volk,  wiens  God  de  HEERE  is  1)  (Psalm 33:  12),  het  volk,  dat  door  Jehova  is uitverkoren om Zijn volk te zijn.

1) Zij die ervaren dat de Zoon van David een redder is, delen in Zijne heerlijkheid en in Zijne overwinning; zij zijn een gelukkig volk, omdat zij den Heere tot hunnen God hebben. Zij wonen onder de goddelozen als onder vreemden, verlangende om bewaard te worden voor het verkeerde van hun voorbeeld. Hun geluk bestaat niet in uitwendigen voorspoed, of in een schitterend huishouden, daar zij er ernstig naar streven, dat hun kinderen in den Heere mogen geplant zijn en deelgenoten mogen zijn van Zijnen geestelijken tempel. Zij bidden, dat het getal van Christenen moge toenemen als de kudde in vruchtbare weiden, dat zij, die arbeiden in woord en leer, sterk mogen zijn in ‘t geloof in onzen Heere Jezus Christus en dat de kerk in vrede en voorspoed moge zijn, zonder verdeeldheid of klachten, waardoor de zaak van ‘t Christendom onteerd of verzwakt wordt. Laat ons al deze zaken in het oog houden, want gelukzalig is het volk, dat den Heere tot zijn God heeft..

Op deze wijze besluit hij, dat de gunst Gods jegens de zijnen genoeg bewezen en zichtbaar is. Indien iemand tegenwerpt, dat waar hij het geluk der mensen schat naar den maatstaf van de vergankelijke inkomsten dit niets dan een groven en aardsen geest ademt, dan antwoord ik, dat deze twee verbonden moeten gelezen worden, dat zij gelukkig zijn, die in hun overvloed God zich genegen gevoelen, en zo Zijne genade proeven in de aardse zegeningen, opdat zij van Zijne Vaderlijke liefde overtuigd, hopen op de ware erfenis. Niets ongerijmds wordt hier gezegd, dat zij gelukkig zijn, die God in deze wereld zegent, zo zij slechts onder het gebruik en het genot er van niet slecht van gezicht zijn en stompzinnig den Gever veronachtzamen..

Welgelukzalig wil zeggen, vol van wèlgeluk. Zalig heeft toch de betekenis van vol zijn. Zelfs werd eeuwen geleden de pest de zaligheid genoemd, omdat deze ziekte de volheid van ellende aanduidde.  Als  dan  ook  in  de  Schrift  het  woord  zalig  gebruikt  wordt,  is  het  altijd  een versterking van geluk, of wèlgeluk.

PSALM 145.

LOFSPRAAK OP HET RIJK VAN CHRISTUS EN ZIJNE WELDADEN.

1. Een lofzang van David (1 Kronieken 25: 31 ), uit den laatsten tijd van zijn leven (2 Samuel 22: 1 ).

Met dit loflied wordt de cyclus van Davidische Psalmen, die met Psalm 138 begon, gesloten; hij is in alfabetische orde gerangschikt (zie de op Psalm 9), en stond bij de Joden in zo hoge achting, dat wij in den Talmud vinden: ieder, die dezen Psalm dagelijks driemalen opzegt, kan er zeker van zijn, dat hij een kind der toekomstige wereld is. In den catechismus van Luther vormen vs. 15 en 16 het begin van het benedictie, of de zegenbede voor het middagmaal.

I.  Vs.  1  en  2.  De  heilige  zanger  verbindt  zich  om  altijd  en  onophoudelijk  tot  in  alle eeuwigheid God te loven.

1) Aleph. O mijn God, Gij Koning (Psalm 143: 10; 98: 6; 5: 3; 84: 4 U verhogen (Psalm 34: 2,4),en Uwen naam loven, zegenen in eeuwigheid en altoos.

1)  Het  kan wel een lied  zijn uit  Davids ouderdom,  de  rijke  en schone vrucht  van zijne levenservaringen, waarin de Heere Zich zo overvloedig bewezen had in de grootheid van al Zijne deugden en volmaaktheden. Wij zien hier in David vervuld, wat de dichter van Psalm 92: 15 en 16 getuigt: In den grijzen ouderdom zullen zij nog vruchten dragen, zij zullen vet en groen zijn om te verkondigen, dat de Heere recht is; Hij is mijn Rotssteen, en in Hem is geen onrecht..

2. Beth. Te alle dage, hetzij het dagen van geluk  of van droefheid zijn, die Gij over mij beschikt  (Psalm  68:  20),zal  ik  U  loven,  zegenen  en  Uwen  naam  prijzen,  verhogen  in eeuwigheid en altoos (Psalm 69: 31).

David gevoelt zich gelukkig, dat hij den titel: "Gij Koning" niet alleen horen, maar dien ook zelf gebruiken mag; hij zou wanhopig worden, wanneer dat niet zo ware..

Is de dichter zelf een koning, zo heeft deze benaming Gods ene des te geredere aanleiding en te rijkere betekenis; maar ook in den mond van ieder ander is zij vol betekenis. Wie God zo noemt, erkent Hem hulde gevende en zich zelven onderwerpende, Zijne grootheid, en juist dit erkennen van Hem, die ook buiten dat de Hoogverhevene is, wordt een "verhogen" genoemd. Hoe kan een sterfelijk dichter het voornemen uitspreken, om Gods naam eeuwig te prijzen? Zowel  oude  Christelijke  als  Joodse  uitleggers  antwoordden:  "zowel  in  deze  als  in  de toekomende  wereld;  ",  maar  van  het  toekomstige  leven  hebben  de  Psalmisten  nog  geen

duidelijk begrip, en het is hun verschrikkelijk, dat met het graf Gods lof een einde neemt (Psalm 6: 6). Desnietemin is de uitspraak van den dichter zo tot in het oneindige bedoeld, gelijk zij klinkt. Terwijl hij het loven van God als zijne hoogste behoefte kan noemen, heeft hij ten volle recht van wege deze overgave aan den onsterfelijken, eeuwig levenden Koning zijne eigene sterfelijkheid te vergeten. Zich vol aanbidding aan den Eeuwige hechtende, moet hij zich zelven als eeuwig voorkomen, en wanneer er een werkelijk bewijs is voor een leven na den dood, zo is het juist deze door God zelven gewerkte drang der ziel tot het loven van God, die haar oorsprong is, welke het edelste genot verschaft..

3.

II. Vs. 3-13. Wat den Psalmist tot zulk een aanhoudend en eeuwigdurend loven dringt is aan de  ene  zijde  de  ondoorgrondelijke  grootheid  van  God,  die  Zich  openbaart  in  heerlijke bewijzen  van  macht   en  wonderen  Zijner   grootheid,   die   voor   alle   mensengeslachten gedenkwaardig  en  boven  alles  prijzenswaardig  is  (vs.  3-7),  aan  de  andere  zijde  Zijne goedheid, die even zo heerlijk en alles omvattend is als Zijn koningschap (vs. 8-13).

3. Gimel. a) De HEERE is groot en zeer te prijzen (Psalm 96: 4), en b) Zijne grootheid is ondoorgrondelijk 1), zo onpeilbaar diep, dat niemand den grond bereiken kan (Job. 11: 7 vv.; Jes. 40: 28).

a) Psalm 18: 4; 150: 2. b) Job 5: 9.

1) David ziet geen einde aan de hoogheid en de grootheid Gods. Groot is God, wat Zijne macht en heerlijkheid aangaat. Groot is Hij, wat al Zijne deugden betreft. En daarom zegt hij, dat zij is ondoorgrondelijk, onpeilbaar diep, onmeetbaar hoog.

4. Daleth. Hij heeft Zich echter aan mij geopenbaard en openbaart zich nog steeds meer, en nu is datgene, wat Gij ons bekend maakt, o Heere! ene onuitputtelijke bron van lof voor alle tijden en geslachten. a) Geslacht aan geslacht zal Uwe werken roemen, en zij zullen Uwe mogendheden, Uwe grote daden, de daden Uwer Almacht verkondigen 1) (Psalm 19: 3).

a) Deuteronomium 4: 9,6,7.

1) Hier toont hij in het algemeen, dat alle stervelingen tot dat einde zijn geschapen en in het leven in stand worden gehouden, opdat zij met allen ijver den lof Gods zouden bezingen. Een stilzwijgende  tegenstelling  is  er  nog  tussen  den  eeuwigdurenden  Naam  Gods  en  de onsterflijkheid van Zijn roem en dien, welk grote mannen zich schijnen te verzekeren door hun in het oog vallende daden. Want ofschoon door de historiebladen de menselijke deugden worden verheerlijkt, zo is er bij God toch een geheel andere reden, om de herinnering aan zijne  daden  dagelijks  te  vernieuwen,  ja,  om  ze  voor  het  tegenwoordige  met  vrucht  te koesteren en in onze gemoederen krachtig levend te houden, opdat zij nooit vergeten worden..

5. He. Ik zal voor mijn persoon eveneens uitspreken de heerlijkheid der eer Uwer majesteit, in welke Gij als Koning schittert, en Uwe wonderlijke daden.

6. Van. En zij zullen, gelijk het hun betaamt, van geslacht tot geslacht, vermelden de kracht Uwer vreeslijke daden, en Uwe grootheid, die zal ik vertellen.

1) De mens is zwak, een geheel afhankelijk wezen. Hij kan geen steun vinden in zich zelven. De mens is een zondaar. De gemeenschap met God is verbroken, het geweten klaagt hem aan, spreekt hem van straffen, op de zonde bedreigd. En die mens, die zondaar, verkeert hier op deze aarde in een staat van altijddurende onzekerheid. Hij kan niet één uur vooruit zeggen hoe het zijn zal. Te midden van al die onzekerheid, heeft dan de mens wel behoefte aan een vast en onwankelbaar rustpunt, waarvan niets hem kan losrukken, een vasten grond der hope, die al de behoeften van zijn hart, dat dorst naar rust, bevredigt, en de vrees verbant. Hieraan heeft hij  behoefte,  dat  er  Een  is,  aan  Wie  hij  zich  onder  alle  omstandigheden,  kan  en  mag vasthouden, die hem altijd en overal nabij is, altijd bereid en in staat hem te helpen en te sterken, van Wie hij zeker kan zijn, dat Hij het altijd wel met hem meent en het beste over hem  en  de  zijnen  beschikt;  dat  heet  vertrouwen.  Die  Ene  kan  God  alleen  zijn,  en  het vertrouwen op Hem moet zalig maken, want Hij is voor allen, die hem kennen, ene zon en schild, de rotssteen voor hun hart, de bron des levens, hun alles voor tijd en eeuwigheid.

Het is duidelijk, dat David tot hiertoe gewaagd heeft van de grootheid Gods, zoals die zich geopenbaard heeft  in de vreeslijke daden Zijner mogendheden, in de grootheid  van Zijne wijsheid, van Zijne heiligheid, van Zijne rechtvaardigheid, welke juist in die daden, die hij wonderlijk en vreeslijk noemt, ontdekt en verheerlijkt worden. Maar nu gaat hij voort, om ook de andere zijde van die grootheid te doen zien, om luide te verheffen Zijne goedheid en genade, zowel ten opzichte van al Zijne schepselen, als van de uitverkorenen.

7. Zain. a) Zij zullen de gedachtenis der grootheid Uwer goedheid overvloedig uitstorten, de roem van Uwe goedheid welle uit ieders hart, en zij zullen Uwe gerechtigheid met gejuich verkondigen.

a) Psalm 119: 171.

8. Cheth. Opdat echter ons oog niet worde verblind en ons hart niet verschrikt worde van wege de overweldigende majesteit van Hem, die Zijnen troon in de hemelen heeft gevestigd en  over  de  gehele  aarde  heerst,  toont  Hij  ons  het  zachte  en  goede  oog  van  den alles-onderhoudenden Vader, die uit den zonnen-glans der onmeetbare hoogte op de duistere diepten der aarde neerziet en alles verheugt en verkwikt. a) Genadig en barmhartig is de HEERE, lankmoedig en groot van goedertierenheid.

a) Exodus 34: 6,7. Numeri 14: 18. Psalm 86: 15; 103: 8.

9. Theth. De HEERE is aan allen goed en Zijne barmhartigheden zijn over al Zijne werken 1), in alles; wat Hij doet en geeft, is het zichtbaar, dat God liefde is.

1) David vermeldt hier, dat God niet slechts Zijn Vaderlijk mededogen doet kennen aan de uitverkorenen, maar dat Hij zonder onderscheid goed is jegens allen, zodat Hij Zijn zon doet opgaan over goeden en bozen. (MATTHEUS. 5: 45).

Ofschoon  derhalve  het  verloren  gaan  der  zondaren  een  wel  gesloten  schat  is  voor  de verworpenen, zo verhindert hun slechtheid en goddeloosheid God niet, om ook op hen Zijne goedheid uit te storten, welke zij echter zonder gevoel er voor verteren. Ondertussen erkennen alle de gelovigen, wat zij van een toegenegen God genieten..

10. Jod. Al Uwe werken, HEERE! zullen U loven 1), reeds door hun aanzijn (Psalm 19: 2 vv.; 103: 22), enin ‘t bijzonder Uwe gunstgenoten, wie een oog is gegeven om U te zien en een mond om U te prijzen zullen U zegenen.

1) De Heere heeft den hemel en de aarde gemaakt, om Zichzelfs wille. En nu vermeldt hier David het grote doel, dat al zijne werken Gode zullen loven en prijzen. De lof Gods, dat God tot Zijne eer komt, is het einddoel van schepping en verlossing beide.

11. Caph. Zij zullen de heerlijkheid Uws koninkrijks (Psalm 103: 19) vermelden, en Uwe mogendheid, waardoor Gij Uw rijk in stand houdt en bestuurt, zullen zij uitspreken.

12. Lamed. Om des mensen kinderen, ook hun, wie Uw naam nog niet bekend is, bekend te maken  Zijne  mogendheden,  en  de  eer  der  heerlijkheid  Zijns  koninkrijks  zullen  zijne gunstgenoten allerwegen vermelden.

13. Mem. Uw koninkrijk is een koninkrijk van alle eeuwen, en Uwe heerschappij is in alle geslacht en geslacht (Psalm 10: 16. Dan. 3: 33; 4: 31).

Volgens de orde van het Hebreeuwse alfabet moest nu een vers volgen, dat in de grondtaal met ene Hun (zie Psalm 119: 105-112) begon; daar dit ontbreekt, heeft de Septuaginta dit zoeken aan te vullen: "Waarachtig is de Heere in Zijne woorden en heilig in al Zijne werken," hetgeen overeenkomt met vs. 17; deze invoeging is echter niet slechts overbodig, maar zelfs storend voor den samenhang..

14.

III. Vs. 14-20. Tot dezen groten en algoeden God mogen zich alle behoeftigen wenden, en zij zullen  nooit  in  hun  vertrouwen  beschaamd  worden.  Om nu  Zijne  trouw  en  goedheid  te ervaren, komt het er op aan, dat men niet tot de goddelozen, maar tot de godvruchtigen behoort.

14.  Samech.  De  HEERE  ondersteunt  allen,  die  vallen  (Psalm  37:  17,24),  ieder  Zijner gunstgenoten redt Hij uit zijne ellende, en Hij richt op alle gebogenen 1), door hun verlossing te schenken (Psalm 146: 8). Hij houdt niet alleen vast die in gevaar zijn van neer te storten, onder hun vallen, maar Hij is het ook, die de reeds neergestorten nog weer kan oprichten.

1) David gaat in vs. 14 voort de heerlijkheid en ere van het eeuwige koninkrijk van zijn God en Koning te verkondigen. De Heere maakt de mogendheid Zijner goedertierenheid groot voor alle zwakken en hulpelozen, die daar bezwijken zullen. De Heere bewijst Zich zulk een God der hulpe, bijzonder aan Zijne gunstgenoten, aan die den Heere vrezen, gelijk er in Psalm

37: 17 staat. Welk ene troostrijke verzekering voor het volk, door druk gebogen, en dat in den strijd en het lijden geen ogenblik in zich zelven kan staande blijven, en als zij gevallen zijn, niet weer kunnen opstaan..

15. Ain. Aller ogen, zowel van de met verstand begaafde als van de verstandeloze wezens, wachten op U, den groten Huisvader en Verzorger van al wat leeft; en Gij geeft hun hun spijs te zijner tijd 1) (Psalm 104: 27; 136: 25).

1) Het gevoelen van sommigen, dat hier alleen van den mens gesproken wordt, deugt niet. Ongetwijfeld doelt de dichter hier op al het geschapene, zowel op den redelijken mens, als op het redeloze schepsel. De Heere God is degene, die niet alleen alles geschapen heeft, maar ook aan allen hun spijzen beschikt en wel ter zijner tijd, d.i. ter gelegener tijd, wanneer er behoefte aan is. Er gaat niets om, buiten het Voorzienig bestuur Gods. Van Zijn wil is alles afhankelijk en door Zijn wil wordt ook het onderhoud voortgebracht.

16. Pe. Gij doet, evenals iemand, die het gevogelte in zijnen hof voeder toewerpt, Uwe milde hand open en verzadigt al wat er leeft, naar Uw welbehagen 1), en Uw wil is Uwer schepselen zegen. Gij doet goed van den hemel, ons regen en vruchtbare tijden gevende, vervullende onze harten met spijs en vrolijkheid (Hand. 14: 17).

17. Tsade. De HEERE is rechtvaardig in al Zijne wegen, en goedertieren in al Zijne werken 1) (Deuteronomium 32: 4).

1)   Wij  treffen  in  vs.   17   dezelfde   samenvoeging   van  ‘s   Heren  rechtvaardigheid   en goedertierenheid aan als in vs. 7. ‘s Heren wegen en werken kenmerken zich dan ook door die beiden.  Zien  wij  het  niet  altijd,  schijnt  ons  Gods  weg  niet  altijd  recht  en  Zijn  werk goedertieren; veel zullen wij na dezen verstaan, en hier namaals alles om te bekennen: Hij is een Rotssteen, Wiens werk volkomen is..

18. Koph. De HEERE is nabij allen, die Hem aanroepen, allen die Hem aanroepen in der waarheid; een waarachtig gebed wordt steeds door hem gehoord.

1) David stelt hier het gelovig gebed tegenover het prevelen met ijdele woorden niet alleen, maar ook tegenover het  roepen van hen,  die alleen naar den Heere vragen in tijden van benauwdheid. Want het in waarheid Hem aanroepen, sluit in de hartelijke, de hartgrondige begeerte om voor Hem te leven en Hem te dienen.

19. Resch. Hij doet het welbehagen dergenen, die Hem vrezen (Spreuken 10: 24) en Hij hoort hun geroep en verlost hen (Psalm 34: 16; 37: 40), uit al hun noden.

Er  staat  niet:  "Hij doet  wat  de godvrezende nodig hebben,  ook  niet:  wat  hun nuttig en heilzaam is, hoe waar en juist dit ook zij, maar Hij geeft hun den wens van hun eigen hart, omdat die bij een godvrezend en God liefhebbend hart met Zijnen wil ineenvloeit..

Elke dag heeft zijn kwaad, heeft hij ook zijn gebed?.

20.  Schin.  De  HEERE  bewaart  al  degenen,  die  Hem  liefhebben,  maar  Hij  verdelgt  alle goddelozen.

21.

IV. Vs. 21. Tenslotte keert de heilige zanger terug tot het begin van zijn lied, en roept hij alles wat op aarde mens heet, op, om God te loven; dat doel, waarnaar het rijk Gods streeft, wenst hij reeds tegenwoordig (Zach. 14: 9).

21. Thau. Mijn mond zal den prijs des HEREN uitspreken, en alle vlees, wie ook maar tot het menselijk geslacht behoort (Rom. 3: 20. Efeze. 6: 12), zal Zijnen heiligen naam loven in der eeuwigheid en altoos.

Uw mond moet een levend orgel zijn om God te loven. Wee degenen, die hunnen mond opendoen om te vloeken, te spotten of tot ander zondig spreken.

Met uwe stem kunt gij niet altijd zingen, maar uw leven kan en moet een onophoudelijk loven van God zijn.

Opdat het laatste aan het eerste beantwoorde, roept hij hier andermaal uit, om Gods lof te verkondigen en vermaant hij allen, door zijn voorbeeld, tot dezelfden plicht. David zegt hier niet  wat  geschieden zou in de toekomst, maar wat  behoorde te geschieden, alsof hij wil zeggen, dat alle stervelingen door de onmetelijke en onuitsprekelijke goedheid Gods geroepen waren, om God voortdurend en bestendig te prijzen..

PSALM 146.

HET WARE VERTROUWEN OP GOD.

Het Boek der Psalmen eindigt met vijf Halleluja-Psalmen, die waarschijnlijk allen ontstaan zijn in den tijd van herstel onder Ezra en Nehemia (Neh 12: 43 ) en dus wat den tijd hunner vervaardiging  aangaat,  de  laatste  van  allen  zijn,  die  het  Psalmboek  bevat.  De  voor  ons liggende  146ste  Psalm  heeft  verschillende  punten  van  aanraking  met  het  vorige  lied (Vergelijk vooral vs. 7 met 145: 15 vv. en vs. 8 met 145: 14) zodat de volgorde zeer gepast is.

I. Vs. 1 en 2. De zanger begint met zich zelven op te wekken tot des Heren lof; hij verbindt zich daarin zijn gehele leven te volharden.

1. Halleluja! looft den Heere! (Psalm 104: 35, 106 ). O mijne ziel! prijs den HEERE (Psalm 104: 1 ).

2.  Ik  zal den  HEERE  prijzen  in  mijn  leven,  zolang  dit  moge  duren;  ik  zal mijnen  God psalmzingen, terwijl ik nog op aarde ben (Psalm 104: 33).

Zijn verder leven zal ook een onafgebroken verder loven zijn..

Wie zijn leven niet doorbrengt met het loven van God, die is levend dood. vergelijk

Indien wij verlangen den Heere te prijzen, terwijl wij leven, zullen wij Hem zeker prijzen in alle eeuwigheid..

3.

II. Vs. 3-9. Terwijl de zanger hierop waarschuwt voor vertrouwen op vorsten, die als gewone mensen niet in staat zijn om te helpen, prijst hij den God Jakob’s als den waren Helper, die zowel de macht als den wil bezit, een ieder bij te staan naar zijne behoeften, maar natuurlijk in Zijn weldoen Zich alleen in de vromen en rechtvaardigen kan verheerlijken.

3. Vertrouwt niet op prinsen, op de mensen, die hoog zijn gezeten, noch op de rijken der aarde, op des mensen kind, dat toch ook de meest verhevene is, bij hetwelk geen heil is 1), omdat  alle  mensen  leugenachtig  zijn,  en  niemand  zich  zonder  Gods  wil  kan  roeren  of bewegen (Psalm 62: 9 vv.; 118: 8 vv. Jer. 17: 5).

1) De dichter roept  hier de gemeente toe, om niet  op prinsen of vorsten te vertrouwen. Wanneer deze Psalm is uit de dagen van Ezra, dan laat zich dit zeer goed verklaren uit het feit, dat Israël ook van de Perzische koningen zoveel teleurstelling ondervonden heeft in zake den herbouw van stad en tempel. Toen Cyrus hun verlof gaf, om terug te keren, scheen Israël het gewonnen te hebben, maar ook hij was een sterflijk mens en zijn goede gedachten over Gods oude Verbonds-volk werden niet gekoesterd door zijn eerste opvolgers. Daarom wil de Psalmist Israël’s volk van den mens, ook van den machtige aftrekken, om hen alleen het oog te doen slaan en het hart te richten op en tot den God van Jakob.

4. Weer ene dwaasheid ware het op een mens te vertrouwen, want wat is hij? Zijn geest gaat uit, na een handbreed tijds sterft hij; hij keert wederom tot zijne aarde, tot de aarde, waartoe hij behoort, waaruit hij genomen is (Genesis 3: 19. Prediker 12: 7. Psalm 104: 29), te dien zelven dage vergaan zijne aanslagen, al zijne voornemens zijn te niet, hoeveel zij ook schenen te beloven.

Ook bij den besten wil is de mens onmachtig, omdat hij vergankelijk is, en met zijnen dood gaan al zijne plannen verloren; ja, God neemt dikwijls de weldadigste en nuttigste mensen in Zijne voorzienigheid spoedig weg, om het valse vertrouwen te beschamen en tot het alleen ware te leiden. Wanneer men bedenkt, dat Cyrus, op wie de Joden zo grote hoop vestigden, zo spoedig stierf, waardoor zijne plannen voor het Joodse volk te niet gingen, dat echter God het volk toch hielp ondanks den grootsten tegenstand, zal men bevinden, dat onze Psalm dadelijk toepasselijk is op den tijd na den tempelbouw; evenzo  zal men  gemakkelijk in vs. 9 ene toespeling vinden op de verijdelde pogingen der Samaritanen..

De dichter is wellicht dezelfde als die van Psalm 118.

5. Welgelukzalig is hij, die den God Jakob’s 1), dien God, die Jakob zo genadig en krachtig beschermde en diens nakroost heeft uitverkoren, tot zijne hulp heeft, wiens verwachting niet

van prinsen, wiens vertrouwen niet op mensen, maar op de genade van den HEERE, zijnen God, is (Spreuken 16: 20).

1) De dichter noemt hier bij voorkeur den Heere den God Jakob’s, niet slechts, omdat het volk Gods uit Jakob als hun stamvader was, maar omdat de Heere Zich aan Jakob meer zichtbaar in Zijne macht en trouw bewezen had. Jakob’s leven is rijker aan bewijzen van ‘s Heren macht en trouw, als dat van Abraham en Izaak, en de geschiedenis van het volk Gods gelijkt meer op die van den schuldigen en hinkenden Jakob, dan op die van den stillen Izaak, of op die van Abraham, den vader der gelovigen..

"Welgelukzalig is hij, die den God Jakob’s tot zijne hulp heeft, wiens verwachting van den Heere zijnen God is." En het bewijs? Dat is niet in ingewikkelde zinnen gegeven en het is niet in diepgaande gedachten vervat. Het is Hij, "die den hemel en de aarde gemaakt heeft, de zee en al wat in dezelve is; die trouwe houdt in der eeuwigheid." Tot is in Oud-Testamentische taal wat de Heere Zijnen jongeren voorhield, waar Hij hun bidden leerde: een God, die in de hemelen is, Heere en gebieder over alles en die God tevens Vader. Het is, wat de Apostel Paulus voor de aandacht was, toen hij zijne knieën boog tot "den God en Vader van onzen Heere Jezus Christus" en straks Hem beleed, "machtig, meer dan overvloedig te doen, boven al wat wij bidden en denken". Neen, dezen Helper kan geen dood wegnemen en machteloos maken. Deze machtige is nooit verlegen ook bij den grootsten nood, als Hij genadig helpen wil. Hij doet den verdrukten recht, geeft den hongerigen brood, maakt de gevangenen los, opent de ogen der blinden, richt de gebogenen op, houdt de weduwe en den wees staande, houdt over de vreemdelingen de wacht, maar waar Hij de rechtvaardigen liefheeft, daar keert Hij den weg der goddelozen om.

En wat wordt er nu vereist tot zodanig vertrouwen, en wat zal er de vrucht van moeten zijn? Om recht  op God te kunnen vertrouwen, moet  men zich zelf wantrouwen. Niet  een half vertrouwen op zich zelf en half op God is voldoende. Het verdeelde hart kan nooit door vertrouwen sterk zijn. Als wij zwak zijn, dan zijn wij machtig; want eerst als wij van ons zelf afzien, worden wij vatbaar voor die kracht, die in zwakheid volbracht wordt. Gij moet eerst uzelve ontzinken, om op den rotssteen der eeuwen vast te staan en de armen uit te strekken naar uw God. Dan, maar ook dan alleen, wandelt gij met Hem over de baren. Evenmin moet men zijn vertrouwen op anderen vestigen. De dichter waarschuwt er tegen in den aanvang van zijn lied. Men moet het hart losmaken van aardse banden, zodra deze hinderlijk zijn om het zo vast  te  hechten  aan  God,  als  tot  een  onwankelbaar  vertrouwen  op  Hem  wordt  vereist. Ontrouw van mensen leert  daarom menigmaal eerst recht zich hechten aan God. Wat zijn mensen, ook de beste, de machtigste? Zullen wij steunen op riet, dat ieder ogenblik knakt, waar de Heere zelf ons de staf Gods in de hand geeft? En wanneer mensen ons gunstig zijn en ons helpen, is het dan niet de Heere, die hun harten tot ons neigt?

6. Hij kan niet anders dan gezegend zijn, want de Heere heeft het beloofd, dat Hij zal zijn nabij degenen,  die op  Hem  betrouwen,  en zo  min het  Hem aan trouw ontbreekt,  zomin ontbreekt het Hem aan macht. Hij toch is die God, die den hemel en de aarde gemaakt heeft, de zee en al wat in dezelve is1) (Psalm 115: 15; 121: 2. Nehemia 9: 6 9.6), de God, die trouwe houdt in der eeuwigheid (Psalm 33: 4).

1) De Psalmist wijst op God, als den Schepper van hemel en aarde, om het geloof des volks te versterken. Want toch Hij, die alles wat bestaat uit het niet deed te voorschijn treden, is ook in staat om in waarheid al de behoeften van Zijn volk te vervullen, ook uit de ergste noden te redden en uit de diepste ellende te verlossen. Het geloof rust immer op de almacht en de genade Gods.

7.   Hij   heeft   duidelijke   bewijzen   daarvan   gegeven,   zodat   ons   vertrouwen   niet   op bespiegelingen rust maar op daadzaken. Hij is het, die zich duizendwerf geopenbaard heeft als de God, die den verdrukte recht doet (Psalm 103: 6), die den hongerige brood geeft (Psalm 104: 27 vv.; 37: 19), de HEERE maakt de gevangenen los 1), gelijk wij hebben ondervonden (Psalm 105: 20. Hand. 5: 19; 12: 7; 16: 26).

1) God wil niet alleen dat Zijn lof verheerlijkt worde, maar Hij breidt daarom Zijn hand uit tot blinden,  gevangenen en neergebogenen,  opdat  zij hun zorgen  en  smarten op  Hem zullen werpen. Het is niet overbodig, dat hij driemaal den Naam van Jehova herhaalt, dewijl hij daarmee uitnodigt en de mensen aanzet om Hem te zoeken, hen, die door op hun teugel te knabbelen, liever in hun ellende vergaan, dan tot dit zeker asiel zich te begeven..

8. a) De HEERE opent de ogen der blinden, en wijst hem een weg aan van redding, dien zij buiten  Hem  niet  zouden  gevonden  hebben;  de  HEERE  b)  richt  de  gebogenen,  de  van droefheid nedergeslagenen op (Psalm 145: 14), en gelijk Hij dit in ‘t natuurlijke doet, zo doet Hij het ook in ‘t geestelijke. De HEERE heeft de rechtvaardigen lief.

a) MATTHEUS. 9: 30. Joh. 9: 7,32. b) Ps 147: 3. Luk. 13: 13.

9. De HEERE bewaart, beschermt de vreemdelingen, Hij doet den Zijnen ook in ‘t vreemde land wel, gelijk een Jozef in Egypte, een Daniël in Babel ondervonden heeft; Hij houdt den wees en de weduwe staande1) en verzorgt ze met liefde; maar der goddelozen weg keert Hij om 2), voor hen betoont Hij Zich een worstelaar (Psalm 68: 6 vv.).

1) Onder vreemdelingen, weduwen en wezen vat de dichter allen zamen, die ontbloot zijn van alle menselijke hulp. En juist deze hebben in de H. Schrift vele en velerlei beloften. Voor dezulken betoont God, de Heere, zich op bijzondere wijze een beschermer en redder te zijn, die hen niet laat omkomen, maar hen in waarheid het hoofd boven water houdt, zodat zij niet vergaan. Letterlijk staat er: brengt Hij tot krachten.

2) Terwijl de Heere de menigvuldige tegenspoeden der Zijnen tot een gelukkige uitkomst brengt, maakt Hij den weg der goddelozen krom, zodat hij dwalen doet en op een afgrond uitloopt. Aan deze straf oefenende gerechtigheid Gods is slechts één regel gewijd. Want Hij openbaart Zich in liefde en toorn, in de eerste echter het liefst. Jehova is echter de God van Zion.  De  eeuwige  duur  van  Zijn  rijk  is  ook  de  waarborg  voor  Zijne  eindelijk  heerlijke voltooiing, voor de zegepraal der liefde..

God is voor Zijne kinderen alles wat zij behoeven: niets kan hun in de wereld overkomen, waarin Hij geen raad, troost en hulp zou weten.

Uit  genade en gunst  jegens de zijnen keert  de Heere met  almachtige hand  den weg der goddelozen  om,  zodat  zij  niet  kunnen  bereiken  wat  zij  in  ‘t  schild  voeren,  gelijk  Hij Achitofel’s raad tot dwaasheid maakte..

10.

III. Vs. 10. Tenslotte spreekt het  lied  het vertrouwen uit, dat de Heere Zijne koninklijke heerschappij over de gehele wereld ten gunsten Zijn volk ook verder zal betonen.

10. a) De HEERE zal in eeuwigheid regeren; Uw God, o Zion! is van geslacht tot geslacht (Psalm 93: 1 vv.); Gij hebt dus niets te vrezen. Verblijd u! Halleluja! loof den Heere!

a) Exodus 15: 18. Psalm 145: 13.

Het eeuwige van Gods Koninkrijk staat tegenover den duur van de rijken der wereld. Het volk, dat zulk een Koning heeft, kan de zaak onder de ogen zien en behoeft nog niet te vrezen. al gaat ook niet alles naar wens. Einde goed, alles goed..

Och, hoe dikwijls vertrouwen wij, terwijl wij moesten sidderen, en sidderen wij, waar wij moesten vertrouwen..

De rede brengt hij nu weer op de Kerk over, opdat hij alle vromen te beter overtuige, dat zij door de daad zelf zouden gevoelen, dat God is, zoals hij Hem te voren heeft beschreven. Wederom, wanneer hij roept, dat God een eeuwigdurend koning zal zijn, dan is daaruit tevens te verstaan, tot welk doel Hij regeert.

PSALM 147.

Wij hadden in den vorigen Psalm een lied voor ons, dat tot den tijd behoorde na het begin der tweede periode na de terugkering uit de Babylonische ballingschap, den tijd onmiddellijk na het voltooien van den tempelbouw (515 v. C.). Met dezen Psalm treden wij nu in de derde periode of in dien tijd, toen Jeruzalem niet meer als een open, weinig bewoond dorp was, aan allen  tegenstand  der  naburen  blootgesteld,  maar  ten  gevolge  van  den  door  Nehemia voortgezetten bouw der muren weer ene vaste, geslotene en volkrijke stad (443 v. Chr. Zie Nehemia 12:  27,42), Hier is ook die toon van weemoed niet  meer, die bij alle vroegere Psalmen na de ballingschap bij de vreugde wordt opgemerkt. Het volk is weer recht verheugd over zijn bestaan, en tot in de verte wordt Jeruzalems blijdschap vernomen.

I. Vs. 1-6 Eerste oproeping tot lof des Heren. Hij heeft nu weer Jeruzalem gebouwd en Israël uit de verstrooiing verzameld. Hij heeft de verbrokene harten van Zijn volk geheeld en den ellendigen hun recht gegeven tegenover degenen, die hen verdrukten en kwelden.

1. Looft  den HEERE, want onzen God te psalmzingen is goed (Psalm 92: 2), dewijl Hij lieflijk is (Psalm 135: 3); de lof is bovenal Zijn beweldadigd volk betamelijk (Psalm 33: 1).

2. De HEERE bouwt Jeruzalem, de heilige stad, die door de Chaldeën verwoest was, weer op; Hij vergadert Israëls verdrevenen, Hij brengt de ballingen weer naar hun vaderland (Jes. 11: 12; 56: 8. Psalm 107: 3).

3. Hij geneest de gebrokenen van hart, en Hij verbindt hen in hun smarte (Exodus 15: 26; Job 5: 18. Psalm 6: 3; 34: 19; 103: 3. Jes.61: 1); ‘t ontbreekt hun nooit aan Goddelijken troost en zegen.

De gemeente des Heeren is niet door mensen gebouwd, maar door Gods hemelse kracht en door  dezelfde kracht  staat  zij en verheft  zij zich weer,  wanneer  zij vervallen is.  Daarom verklaart hij tevens, dat het in Gods hand staat, de verstrooiden weer te verzamelen. Nadat God in Jeruzalem Zich wederom enen tempel en een altaar heeft laten oprichten, vermaant de profeet degenen, die nog ballingen zijn buiten hun vaderland, goeden moed te hebben voor de toekomst. En deze troost geldt ook nog voor ons bij het treurig verval der kerk, zodat wij mogen hopen, dat de leden van Christus lichaam, ofschoon nu nog jammerlijk verstrooid, toch in enigheid des geloofs zullen worden vergaderd, en het verminkt lichaam der gemeente tot zijne volkomenheid zal worden hersteld, omdat God Zijn eigen werk niet zal laten te gronde gaan..

De Evangelie-Kerk, het Jeruzalem dat van Boven is, is Zijn werk; Hij voege dagelijks aan haar toe, zo  velen als er  moeten behouden worden; en zo  wordt  zij groter. Hij wil haar opbouwen tot de volmaaktheid, haar bouwen zo hoog als de hemelen. Zijn enigen van Zijn volk in ‘t vreemde land, zijn zij daar gekomen door hun eigene dwaasheid, Hij vergadert ze, door berouw te geven. Zijn zij uitgedreven, Hij opent ene deur voor hen, om door die terug te keren; menigeen, die gemist  werd,  en van wie men dacht, dat hij verloren was, is weder gebracht,  en  zij,  die  verstrooid  waren,  zijn  weer  te  zamen  gebracht.  Hij vergadert  arme verlorene zondaars door Zijne genade en zal ze ten laatste in Zijne heilige woning in den hemel brengen. Zie, welke vertroostingen er zijn voor degenen, die waarlijk berouw hebben. Zij zijn gebroken van harte en gewond, verootmoedigd en van wege hun zonden ellendig, inwendig gepijnigd bij de herinnering daarvan, gelijk een man, die zwaar gewond is. Tot deze spreekt  God,  als Hij ze geneest,  met  de vertroostingen van Zijnen  Geest  van vrede; Hij verzekert dat de zonden vergeven zijn en dat Hij verzoend is met hen; Hij stort den balsem van Gilead in hun bloedende wonden, verbindt hen, en geeft hun vreugde weer. En daarom, laten ook anderen Hem prijzen! De tegenstelling tussen de majesteit en de genade van onzen God mag nooit worden voorbijgezien..

4. Het is voor den Heere des hemels en der aarde ene geringe zaak, om het menselijk leed te weten en daarvan te verlossen; want Hij is oneindig groot. Hij telt het getal der sterren, die geen mens zou kunnen tellen; Hij noemt ze alle bij namen.

In de woorden: "Zie op naar den hemel en tel de sterren, zo gij ze tellen kunt" (Genesis 14: 5 14.5), wordt dit als iets bovenmenselijks voorgesteld. Maar Jes. 40: 26, waarop de plaats, hier voorkomende,  rust,  wordt  dit  aangemerkt  als  een  werk  van  Goddelijke  alwetendheid  en almacht.  Deze  wordt  hier  evenwel  niet  als  op  zich  zelf  staande  in  het  afgetrokkene

beschouwd,  maar  uit  Gods  regering  in  de  natuur  de  besturing  der  gemeente  tot  onze vertroosting afgeleid, gelijk het nu volgende terstond tot haar terugkeert..

5. Onze Heere is groot en van vele kracht (Psalm 135: 5; 145: 3); Zijns verstands is geen getal,  door  zijne  oneindige  wijsheid  staat  Hem  ene  volheid  van  middelen  en  wegen  ten dienste, om de Zijnen te helpen (Jes. 40: 28).

Welke ene vertroosting voor de gemeente op hare wegen, die dikwijls als een doolhof door elkaar  slingeren!  Hun  Heer  is  de  Alwijze  niet  alleen,  maar  ook  de  Almachtige;  hare geschiedenis is even als het heelal een werk van oneindig diep en rijk Goddelijk verstand; zij is een spiegel van genadige liefde en van rechtvaardigen toorn..

Israël had het wel gesmeekt, om weer uit Babels boeien verlost te worden, maar Israël had toch geen weg kunnen vinden, waarop en waarlangs dit zou geschieden. Maar wat bij den mens onmogelijk was, was mogelijk bij God. Hij had een weg uitgedacht. Hij had het Perzië’s koning in het hart gegeven, om Israël vrij te laten, en daarom moet de dichter het uitroepen, dat Zijns verstand geen getal is. Waar de mensen geen weg hadden kunnen uitdenken om gered te worden, daar heeft God, de Heere, een weg beraamd, waarin Hij zonder krenking van een Zijner deugden, noch met goddelozen, noch met ballingen uit het verloren Paradijs kan en wil te doen hebben.

6. De HEERE houdt de zachtmoedigen, de armen, de ellendigen (Psalm 22: 27) staande; de goddelozen vernedert Hij tot de aarde toe (Psalm 146: 8 vv.).

Opdat de hope onder de beproeving niet zou bezwijken, wijst de Psalmist er op, dat de Heere God voor de zachtmoedigen, d.i. hier voor de verdrukten, want zachtmoedigen komt dikwijls voor in den zin van verdrukten, een almachtig Helper en een bereidwillig Verlosser is. En wanneer Hij aan de ene zijde, de verdrukten recht doet, daar stelt Hij Zich als een worstelaar tegenover hen, die zowel Hem als Zijn volk tegenstaan.

7.

II.  Vs 7-11.  Tweede oproeping  tot  het  loven van God.  Hij is de algoede Verzorger  en Onderhouder, die geen van Zijne schepselen vergeet. Zo min hij nu mag toelaten, dat men zich  op  ene  geschapene  macht  verlate,  zo  vriendelijk  keert  hij Zich  tot  degenen,  die  in erkentenis van Zijne heerlijkheid op Hem hun vertrouwen stellen.

7. Zingt den HEERE bij beurte (Exodus 15: 21. 1 Samuel 21: 12; 29: 5) met dankzegging, zingt Hem, in reien verdeeld, elkaar antwoordende, psalmzingt onzen God op de harp.

8. a) Die, wanneer de tijd van den herfst daar is, de hemelen met wolken bedekt, die voor de aarde regen bereidt (Job 5: 10),
b) die, als de lente begint, het gras op de bergen doet uitspruiten.

a) Hos. 2: 20,21. b) Job 38: 26,27. Psalm 104: 13.

9. Die het vee zijn voeder geeft; aan de jonge raven, als zij roepen (Luk. 12: 24. Psalm 104: 21; 145: 15).

10. Hij heeft geen lust aan de sterkte, aan de kracht des paards, aan het paard, dat door den held, die het berijdt, voor onoverwinbaar wordt gehouden, of, wanneer het vluchten moet, geacht wordt niet te kunnen ingehaald worden; Hij heeft geen welgevallen aan de benen des mans1), al meent hij ook, dat deze zo sterk zijn, dat hij niet kan omgeworpen worden, en van welke hij meent, dat, wanneer hij vervolgd wordt, zij hem in veiligheid zullen brengen (Psalm 33: 16 vv.).

1) De bedoeling is hier niet, dat noch paardenkracht, noch spierkracht helpen, als God den mens verderven wil (Psalm 33: 16; Amos 2: 14), maar alleen dat God aan het strijdros en den sterken held  geen welgevallen heeft.  Zij,  die Hem vrezen,  d.i.  zich in het  besef van hun onmacht  als  schepsel en  in  een  ootmoedig  vertrouwen  van  Zijn  almacht  zich  afhankelijk voelen, zij zijn ‘t, die Hij gaarne mag. Een welgevallen heeft Hij aan hen, die afstand doen van allen vleselijken hoogmoed en van allen zelfgenoegzamen eigenwaan, om alleen op Zijne genade te hopen..

De dichter wijst hier op de "gemene genade," welke God uitstrekt over alle schepselen, maar ten opzichte van de gemene genade geldt ook, dat zij te beschouwen is als diep verbeurd en te genieten alleen in afhankelijkheid van Hem die haar verleent.

11. De HEERE heeft een welgevallen aan hen, die Hem vrezen, die allen vleselijken troost en alle vertrouwen op eigen werk opgevende, op Zijne goedertierenheid hopen.

In vs. 9 worden de raven in ‘t bijzonder genoemd voor alle vogels (MATTHEUS. 6: 26), niet alleen omdat het dichterlijk is, ene bijzondere soort individualiserend voor te stellen, maar ook omdat de jonge raven, daar zij door de ouden, voordat zij recht kunnen vliegen, uit het nest worden gestoten, hun eigen voedsel moeten zoeken..

In de Septuaginta heeft Psalm 146 het nummer 145, daarentegen wordt onze Psalm in twee liederen verdeeld: vs. 1-11 vormen Psalm 146 en vs. 12-20 maken Psalm 147 uit. Volgens zijn begin heet hij in de Latijnse kerkelijke taal: Lauda Jeruzalem, niet te verwisselen met het beroemde lied van Thomas van Aquino op Sacramentsdag: Lauda Sion Salvatorem. Toen Luther in het jaar 1531 bij den maarschalk van Saksen, Hans Löser, was, en door hem op de jacht   werd   medegenomen,   om  de   duizeling   van   zijn   hoofd   en   de   zwakheid   door lichaamsbeweging te verdrijven, hield hij op den wagen zijn "geestelijk Jacht" en begon den 147sten Psalm met de uitlegging, die hem toen "zijn alleraangenaamste jacht en zijn edelste wild" was. Wat hij mede te huis bracht, wijdde hij den maarschalk, "opdat ik niet," zo schrijft hij: "met een kwaad geweten, zulk een goed, dat ik op uwen grond gewonnen heb, in ‘t geheim bij mij behouden, zend ik dit aan Uwe hoogheid, zoveel het uwe is, geheel en al, en behoud het ook geheel en al voor mij zelven. Zulk een wild kan wonderlijk onder vrienden verdeeld worden, zodat een ieder het geheel en al verkrijgt en er voor den anderen toch niets afgaat..

Een mens, een volk, dat oog en hart  naar  den hemel richt en belijdt: "De Heere is onze wetgever, de Heere is onze koning." Een mens, een volk dat in noden gevaar, uit- en inwendig gedreven, schuld belijdende de waarheid leert aan te grijpen: "Want Gij, Heere! zijt goed en gaarne vergevende, en van grote goedertierenheid allen die u aanroepen." In dien ellendigen, in dat nodenvolle volk heeft God een welbehagen. Het geeft  Hem de ere zijns Naams en ontrooft  Hem  zijnen  lof  niet.  Het  plaatst  zich  in  de  rechte  en  ware  betrekking  tot  den Allerhoogste  als  een  schepsel  verbonden  aan  zijnen  wil,  afhankelijk  van  zijne  kracht, onwaardig voor Zijne heilige ogen, maar waar alles elders ontzinkt, nog pleitende en hopende op Zijne neerbuigende barmhartigheid in den geliefde. Maar is dat volk niet slap in den arbeid en  traag  in  de  aanwending  van  middelen  en  krachten?  Niet  in  ene  zinsnede  is  deze bedenkingsvolle vraag beantwoord. De uitwendige belijdenis der hier uitgesproken waarheid, zonder  leven in het  harte,  wij betwisten het  niet,  brengen zulke schadelijke praktijken te weeg. Ook is het  waar, dat  de natuurlijke mens in zekere dingen ijverende den gelovige overtreft. De Heere heeft ons dit uitgedrukt: de kinderen dezer wereld zijn voorzichtiger dan de  kinderen  des  lichts,  in  hun  geslacht.  Nimmer  rustende,  altijd  meer  zoekende  van  de zienlijke dingen,  ja zoveel mogelijk  vergaderende,  is de hoofdstrekking  van het  vleselijke harte, dat daartoe ook uitsluitend alle gedachten, raadslagen en pogingen dienstbaar maakt. Maar overigens, neen, de vreze Gods met het vertrouwen op zijne goedheid verbreekt niet de ordeningen des levens, maar stelt de dingen in haar evenwicht en regelt alle gedachten en werkzaamheden.

12.

III. Vs. 12-20. De derde opwekking is tot Zion in ‘t bijzonder gericht, dat dezen God, zijnen God mag noemen, en spreekt Jeruzalems bewoners, bij de eerst zwakke beginselen van de nu weer met poorten geslotene en versterkte stad, vertroosting toe. Vrede en welvaart zal het land niet ontbreken, want over haar waakt de genade van dien God, wiens almacht Zich in het rijk der natuur jaar op jaar in allerlei wonderen openbaart, en van Zijne genade kan een volk zeker zijn, dat Hij boven alle volkeren der aarde door de gave van Zijn woord, door de openbaring van Zijne wetten en inzettingen heeft onderscheiden.

12. O Jeruzalem! roem den HEERE; o Zion! loof Uwen God 1) (Psalm 146: 10). prijst Hem gij, die te Jeruzalem woont, gij priesters vooral, die in den tempel op Zion vertoeft.

1) Nadat hij over de weldaden Gods in het algemeen heeft uitgeweid, wendt hij weer het gesprek tot de gelovigen, welke alleen met een gezonde smaak zijn begaafd, om met ware dankbaarheid te aanvaarden de goederen, welke de wereld gebruikt. Verder begrijpt hij geheel de Kerk onder den naam van Jeruzalem, dewijl aldaar de gelovigen toen hun samenkomsten hadden en als het ware samenstroomden onder het vaandel Gods. En ofschoon hij kort hierop weer spreekt over de algemene besturing der wereld, zo vermeldt hij nu de genade Gods, welke Hij niet anders dan over Zijne gelovigen uitstort. Want aan de grendelen der poorten sprekende, verstaat hij daaronder, dat de heilige stad het best door de bescherming Gods beveiligd is, zodat zij niet voor de vijanden heeft te vrezen. Ditzelfde heeft ook betrekking op wat hij kort daarna laat volgen, dat alle landpalen in vrede gesteld zijn, zodat als het ware op Goddelijke wijze de vijanden geweerd worden, om geen overlast of oproer te verwekken. Niet

omdat de Kerk van alle zijden beveiligd is en geen aanvallen heeft te verduren, maar dewijl God Zijn macht, om de aanvallen te weerstaan, duidelijk doet te voorschijn treden, om de vijanden zeker in hun omgang te stuiten..

13. Want Hij maakt de grendelen Uwer poorten sterk, die bij het invallen van de duisternis gesloten worden tot beveiliging der nog weinige burgers (Nehemia 7: 1-11), doch die te zwak zouden zijn bij een inval der vijanden; de Heere is onze wachter en onze sterke beschutting. Hij zegent uwe kinderen binnen in u, o Jeruzalem! met allerlei voorspoed, in ‘t bijzonder dat zij zich vermeerderen en uitbreiden.

14. Die uwe landpalen naar buiten in vrede stelt; Hij verzadigt u binnen uwe grenzen met het vette der tarwe, daar nu weer uw land als gewoonlijk kan worden bebouwd (Psalm 81: 17).

15. Hij zendt Zijn bevel 1), waarmee Hij den loop der natuur gebiedt (Genesis 8: 22) op aarde; Zijn a) woord loopt zeer snel, om te volvoeren, wat opgedragen is (Psalm 107: 20. Jes. 55: 11).

a) Psalm 33: 9.

1) Ook nu weer wijst de dichter op de almacht Gods, op de macht van Zijn Woord, op de kracht van Zijn Wet, op Zijn voortdurende zorg voor al het geschapene, om bij Gods volk de hope levendig te houden en het geloof te versterken. Want toch als Gods volk Hem in den weg  Zijner  particuliere  genade  heeft  leren  kennen,  Hem  heeft  leren  kennen  als  hun Verbonds-God, en zij zien, dat Hij aan de wereld, die midden in het boze ligt, Zijn gemene genade nog niet onttrekt, voorts ziet, wat Hij kan en wat Hij wil, wat Hij vermag, kunnen zij zich dan niet met vertrouwen aan Hem overgeven en van Hem al hun heil op tijdelijk en geestelijk gebied verwachten?

16. Hij geeft sneeuw als wol, zodat het veld als met een wit verwarmend kleed bedekt wordt; Hij strooit den rijm als as, zodat bomen, daken, enz. door den fijnen verstijfden dauw worden overtogen, alsof zij met as, die de wind heeft opgewaaid, overstroomd waren.

17. Hij werpt op een anderen tijd, wanneer het hagelt, Zijn ijs heen als stukken; wie zou bestaan voor Zijne koude, wanneer Hij die wilde doen toenemen ten verderve Zijner vijanden (Psalm 130: 3. Nah. 1: 6)?

18. Hij zendt tot zegen der zijnen Zijn woord ter juister tijd, en doet ze smelten. Hij doet Zijnen wind waaien, de wateren vloeien henen.

Vs. 15-18 is waarschijnlijk niet enkel ene natuurbeschrijving, maar tevens een zang op de Almacht Gods, die zich in de leiding van Zijn volk openbaart, en bovendien ene allegorische voorstelling van die leiding, zodat de zanger in de werking der natuur een beeld ziet van de leiding der genade, in sneeuw, rijm en vorst een beeld van het doorgestane lijden, in de lente een beeld van den terugkerenden zegen..

Kan het uw heilig genoegen vermeerderen de grootheid Gods in het kleine te bewonderen, vang dan enige van die sneeuwvlokken op, die Hij bij millioenen geeft als wol, maar die, bij nadere beschouwing, een kunstig weefsel blijken te zijn, waarbij de schoonste vormen in de rijkste verscheidenheid zich aaneensluiten; of bezie van naderbij dezen rijm als as gestrooid, maar  inderdaad  gevormd  en  geslepen  en  tintelende  als  de  schitterendste  diamanten.  De vorming,   de   vormen,   de   aaneensluiting   der   waterkristallen,   tot   dien   eenzelvigen   en doorzichtigen  ijskorst,  die  de  stromen  bedekt,  stelt  de  nauwlettendste  bespieding  der wetenschap teleur; hier loopt Gods woord veel te snel, en ten opzichte van dat ander ijs, dat Hij als stukken daarhenen werpt, blijft de vraag, aan Job gedaan, nog altijd onbeantwoord: "Zijt gij gekomen tot des hagels magazijnen?" Mogelijk behoeft gij deze verootmoediging, om door het opgewekt besef uwer geringheid de oneindige grootheid Gods te levendiger te gevoelen.  Deze  wil  u  anders  door  mededeling  van  sommige  Zijner  geheimen  ook  als oneindige  wijsheid  openbaar  worden.  Of  schittert  zij  u  niet  als  zodanig  tegen,  waar  gij ontdekt, dat de ganse samenhang der ontzettende en prachtige verschijnselen, die den winter uitmaken,  door  Hem,  "wiens  verstand  geen  getal  is,"  aan  de  eenvoudigste  oorzaak  is verbonden? gewrocht van dat machtwoord, waardoor eenmaal de stand en helling der aarde op haren zonneweg bepaald is, en volgens hetwelk, zolang het niet wordt ingetrokken, zaaiing en oogst, koude en hitte, zomer en winter niet zullen ophouden? Bestaat gij niet voor Zijne koude; kunt gij u ondanks al de hulpmiddelen, die rijkdom en vernuft aan de hand doen, wel gevoeliger maken voor hare doordringende werking, maar u niet geheel aan haren invloed onttrekken; verschrikt u de gedachte, dat ondanks alle voorzorg, één scherpe tocht, ene felle blazing van den onverbiddelijken noordewind, op een aandoenlijk deel gevallen, op eenmaal het leven kan doen stilstaan in uwe borst; ook alzo predikt de winter, en van hare vreselijke zijde, de grootheid van dien God, in wiens hand uw adem is. Maar ook zal hij die prediken, in dien  gewis  te  verwachten,  in  dien  reeds  op  handen  zijnde,  in  dien  wellicht  plotselingen aftocht, als wederom het woord des Heren op aarde gezonden wordt, dat eenmaal de sneeuw doet smelten en Hij Zijn zoelen zuidenwind waaien laat, die de ontboeide wateren wijd en zijn zal doen verkondigen: "De winter is voorbij." -Wie zal bestaan voor Zijne koude? De overmatige wasdom van het onkruid niet, noch ook de vermenigvuldiging van het schadelijk gedierte. En ook gij niet, overmoedige mens, die haar trotseert! noch gij vege sterveling, wiens webbe is afgeweven! Maar het leven des geheels zal niet ondergaan. Het wordt door de hoogste liefde in zijn verborgensten schuilhoek gadegeslagen en bewaakt. Ziet, Hij koestert het onder deze sneeuw als wol, Hij verzorgt het onder de gewelven van dit hal, onder de zolderingen  van  dit  ijs...Rijm  als  asse  gestrooid,  ijs  als  stukken  rondgeworpen,  huilende stormen,   scherpe   winden,   afwisseling   van  allerlei  vlagen,   het   zijn  gene   willekeurige krachtvertoningen  van  een  almachtig  God,  uitgegaan  om  de  wereld  te  verbazen,  maar dienaren ener wijze liefde, die niet werkeloos zullen wederkeren, als zij uitgaan, om te doen, waartoe Hij ze gezonden heeft; dat en niets anders, dat en niets meer. Hij heeft ze allen aan maat en regel bepaald. Geen sneeuwvlok, die te veel zou zijn, mag naar de aarde zweven, en geen dag te lang wordt de zuidenwind opgehouden, die den boei der wateren losmaakt. -Een dorre,  een  doodse,  een  onstuimige  wintertijd  was  de  Babylonische  ballingschap  geweest, waarin het menigmaal geschapen stond, alsof Gods uitverkoren, maar nu van het licht Zijner gunst  verstoken volk jammerlijk zou omkomen...God zendt  Zijn Woord; Jeruzalem wordt gebouwd. Israël’s verdrevenen worden vergaderd. De Heere maakt de grendelen van Zions poorten sterk, Hij zegent hare kinderen in haar...Het is als een droom; gelijk wanneer op het

machtwoord Gods het  ijs versmolten,  op  het  blazen van Zijn  adem  de  wateren vloeiend gemaakt  zijn,  en  de  lieflijkste  lente  op  eenmaal  den  strengsten  winter  heeft  vervangen. Voorzeker! en die dit vermag in het rijk der natuur, zou Hij het niet vermogen op elk gebied Zijner Voorzienigheid en in het rijk der genade? O lieflijke vertroosting voor de gemeente Gods  in  dagen  van  duisternis,  die  "de  liefde  van  velen  verkouden  doet,"  in  dagen  van kastijding door Zijne wijze en rechtvaardige hand, in dagen van algemene dorheid, waarin het schijnt, dat met het vriendelijk licht Zijner gunst, het leven uit haar midden geweken is! O lieflijke vertroosting, zich die goedheid te binnen te brengen, welke zich in het rijk der natuur, ook te midden van sneeuw als wol, rijm als as, ijs als stukken en ene koude, die vragen doet: Wie zal tegen haar bestaan? verbergt, maar niet verbergen kan. Schone bemoediging, in het plotseling opheffen van al deze verschijnselen, in den schielijken omkeer van schraalte tot zwoelte,  ja  in  smeltende  ijsklompen  en  vloeiende   wateren  zich  den  spiegel  te  zien voorgehouden van "de uitkomsten, die daar bij den Heere Heere zijn" tegen elke en ook dezen "dood." Zie ook gij in dezen spiegel, ziele! die beter dag gekend hebt, in wie het geloofsleven kwijnt  en  schijnt  te  verdorren,  die  het  nog  wel  in  u  gevoelt,  maar  als  in  een  diepen winterslaap, zie ook gij in dezen spiegel en schep enen moed..

19. En wie zijn dan de zijnen? welk volk heeft de Heere zich ten eigendom verkoren? Hij maakt Jakob Zijne woorden bekend, Israël Zijne inzettingen en Zijne rechten.

1) Hier wijst  de dichter op het  kenmerk, waaruit  blijkt  dat  de Heere Israël zich  tot  een bijzonder eigendom heeft uitverkoren. Delen andere volken nog in de zegeningen der gemene genade,  aan Israël heeft  de Heere Zich op  bijzondere wijze geopenbaard,  door  het  zijne inzettingen en rechten te geven. Daarom roept hij dit volk op, om den Heere te prijzen en Zijne daden niet te vergeten.

20. a) Alzo heeft Hij geen volk gedaan; en Zijne rechten (Deuteronomium 4: 7 v.; 32 vv. Rom. 3: 2 vv.)die kennen zij niet, Israël is het enige door God zó gezegende volk. Halleluja! Looft den Heere, die ons tot Zijn volk gemaakt heeft, en tot schapen Zijner weide (Psalm 35: 7).

a) Hand. 14: 16.

Hoe meer de Christenen boven de heidenen de genade hebben, dat zij Gods Woord hebben en kunnen lezen, des te meer zijn zij verplicht, daarnaar te leven, en, indien zij dit nalaten, zullen zij des te zwaarder oordeel ontvangen.

Indien gevraagd wordt, waarom God één volk boven de overige volken heeft voortgetrokken, dan leidt die keus zelf ons tot de bron van de genadige uitverkiezing, dewijl wij zien, dat de kinderen Israël’s niet door eigen deugd van de overige wereld zich onderscheidden, maar dewijl God hen met voorbijgang van anderen heeft verwaardigd, om hen aan te nemen..

PSALM 148.

ALGEMENE VERMANINGEN AAN ALLE SCHEPSELEN OM GOD TE LOVEN.

God heeft zijn volk weer uit het stof der geringheid verheven, en het op nieuw met kracht en moed vervuld. Het begint niet slechts zich tijdelijk te verheffen, maar ook de godsvrucht is op nieuw verhoogd en de omliggende volkeren zijn onmachtig geworden, om verdere schade te veroorzaken. Israël’s hart, met dankbaarheid vervuld, is ten gevolge van zulk ene welvaart, ook voor alle verdere betoningen der heerlijkheid Gods geopend en prijst deze nu op ene wijze, dat het alles in hemel en op aarde, wat in zich de bewijzen van Goddelijke heerlijkheid draagt, oproept om Hem te loven. Met dit lied zijn wij gekomen aan het einde van den tijd van herstel, den tijd van Ezra en Nehemia, aan de grensscheiding tussen de 7 weken en de 62 weken, welke volgens Dan. 9: 25 vv. aan de verschijning van Christus, den Vorst, als de 70 weken moesten voorafgaan (Ezra 13: 31 ). Ene nabootsing van onzen Psalm is "het gezang der drie mannen in het vuur."

I. Vs. 1-6. Alle hemelse schepselen, aan welke in de eerste plaats de opwekking om God te loven gericht wordt, moeten van den hemel af den naam des Heren prijzen, omdat God ze geschapen heeft en onderhoudt en bestuurt. Er wordt met de hemelse geesten, de engelen begonnen, vervolgens voortgegaan met de schitterende planeten en de talloze sterren, die toch eveneens tot de legerscharen Gods behoren; door deze is de overgang reeds gemaakt tot de wolken, die boven den dampkring heentrekken.

1. Halleluja! (Psalm 146: 1) Looft den HEERE van uit de a) hemelen, van uit de hoogste sferen, looft Hem in de b) hoogste plaatsen 1), waar de heerlijkheid des Heren het meest schittert!

a) Openbaring 5: 13. b) Luk. 2: 14.

1)  De  dichter  geeft  in  dit  eerste  vers  aan,  waarom  God  het  eerste  moet  geprezen  en verheerlijkt worden, terwijl hij dan in de volgende verzen oproept, degenen die Hem moeten loven.

2.  Looft  Hem,  al Zijne  engelen  (Psalm 29:  1;  89:  7;  103:  20  vv.),  looft  Hem,  al Zijne heirscharen (Luk. 2: 13) 1)!

1)  Wie  God  loven  moeten  zegt  vs.  2-4,  eerst  alle  zijne  engelen,  de  boden  van  de Wereld-bestuurder, al zijn heir, d.i. engelen en sterren. Want tsebao of tsebaäw is de naam zowel voor sterren (b.v. Deuteronomium 4: 19) als voor engelen (bv. Jozua 5: 14, vgl. 1 Koningen 22: 19), waarmee het lichtgewapend, hemels leger wordt bedoeld, waarover God Zebaoth het bevel voert. Ook elders in de Schrift (b.v. Job 38: 7) worden engelen en sterren verbonden..

3. Looft Hem, zon en maan! Looft Hem, alle gij lichtende sterren!

4. Looft Hem, gij hemelen der hemelen (Deuteronomium 10: 14. 1 Koningen 8: 27. Psalm 19: 2), en gij wateren, die boven de hemelen zijt (Genesis 1: 7. Psalm 104: 3)!

Enige schepselen zijn er, die de neiging hebben God  te  loven, een welbehagen aan Hem hebbende; andere, die de levende neiging of de kennis om God te kannen prijzen missen, maar omdat zij ook goed en op hun wijze goed geordend zijn, en behoren tot de schoonheid van het geheel, dat God geschapen heeft, zo prijzen zij wel is waar God niet met hart en mond, maar wanneer de met kennis begaafde wezens ze beschouwen, zo wordt God toch door deze geprezen, en omdat God geprezen wordt om hunnentwil, zo loven zij in zekeren zin God. -Maar waarom zegt hij, terwijl zij alle toch God reeds prijzen: "looft?" Omdat hij zich verheugt in hunnen lof en daarom zijne opwekking daaraan toevoegt. Even als wanneer wij mensen aantreffen, die iets goeds verrichten met vreugde, in den wijnberg, in den oogsttijd of in enig ander bedrijf van den landbouw, en wij behagen scheppen in hetgeen zij doen, en wij zeggen: "goed zo, gaat voort," niet alsof zij nu eerst begonnen, maar om ons welbehagen in zegenwens of aansporing uit te drukken.

Volgens sommigen is dit dichterlijk uitgedrukt, maar waarom kunnen in de bovenste hemelen ook geen wateren zijn, waar de Schrift er gedurig op wijst?

5. Dat zij den naam des HEREN loven, want aan Hem hebben zij hun aanzijn te danken; a) als Hij het beval, zo werden zij geschapen1).

a) Genesis 1: 6,7,8 vv. Psalm 33: 6,9. Psalm 115: 3.

1) In dit en in het volgende vers voert de dichter den grond aan, waarom zij den Heere moeten loven,  dewijl  de  Heere  ze  heeft  geschapen.  God,  de  Heere,  heeft  alles  geschapen,  om Zichzelfs wille, opdat de ganse schepping Hem verheerlijken zou. En al is het waar, dat de schepping,  ook  de  onbezielde  schepping  zucht  onder  de  val  van  den  mens,  toch  is  zij geroepen, om den Heere te loven en te prijzen.

6. En a) Hij heeft ze bevestigd voor altoos in eeuwigheid, op de plaats, die Hij hun eenmaal heeft aangewezen; Hij b) heeft hun ene orde gegeven, die geen van hen zal overtreden, Hij bestuurt die alle volgens vaste en wijze wetten.

a) Psalm 104: 5; 119: 91. b) Job 14: 5,13; 26: 10; 38: 33.

‘s Heren wijsheid en almacht heeft aan elk Zijner schepselen, zijn plaats, grenzen en loop gesteld; die order kunnen zij niet overgaan, die plaats moeten zij behouden en zich naar die ordening voortbewegen..

7.

II. Vs. 7-14. De aansporing tot lof van God komt verder tot alle aardse schepselen, dat zij van de  aarde  Zijnen  roem  verkondigen;  er  wordt  begonnen  met  het  diepste,  de  zee,  dan opgestegen tot het hoogste, de verschijnselen in de streek der lucht, om langer te vertoeven bij hetgeen op aarde is. Het komt in ‘t bijzonder op den mens aan, aan wie als een priesterlijk wezen, boven alle andere schepselen, het grootste werk is opgedragen, Gods lof te bezingen, en er is geen stand, noch ouderdom, noch geslacht, waaraan niet de stof daartoe zou gegeven

zijn; en gelijk de mens, het bijzonder gezegende en priesterlijke geslacht is te midden der verstandeloze schepselen, die hem omgeven, zo is wederom Israël het bijzonder gezegende en priesterlijke geslacht onder de mensen.

7.  Looft  den  HEERE  van  de  aarde,  alle  gij  hare  bewoners!  gij  walvissen  en  andere zeebewoners, en gij alle, die in de afgronden zijt.

8.  Vuur  en hagel, sneeuw en damp; gij stormwind, die Zijn woord doet  1), gene blinde natuurkracht zijt, maar door wijze hand wordt geleid.

1) Ook de stomme natuurkrachten zijn voor den Heere dienaren en boden, die, door Hem verwekt, Zijn wil moeten doen. In hun macht en in hun kracht worden zij door Hem geleid en bestuurd. Ook ten dezen opzichte geldt het: Hij spreekt en het is er, Hij gebiedt en het staat er.

9. Gij bergen en alle heuvelen; vruchtbomen, beladen met voedende en verkwikkende vrucht, en alle cederbomen, die door de kunst tot menig nuttige doeleinden gebruikt worden.

10. Het wild gedierte en alle vee; kruipend gedierte en gevleugeld gevogelte!

11. Maar bovenal, gij mensen van wat rang of stand, leeftijd of kunne gij zijt, Gij koningen der aarde en alle volken! gij vorsten en alle rechters der aarde!

12. Jongelingen en ook maagden; gij ouden met de jongen 1) (Jer. 31: 13 vv.)!

1) Van de onbezielde schepping gaat de dichter in vs. 11 en 12 over tot de mensenwereld. Want al heeft de mens God den rug toegekeerd, toen hij in Adam viel, toch blijft God, de Heere, eisen, dat hij Zijn Naam love en verheerlijke.

13. Dat zij den naam des HEREN loven; want a) Zijn naam alleen is hoogverheven; Zijne Majesteit is over de aarde en den hemel, de hemelen vertellen Zijne eer, en de ganse aarde is van Zijne heerlijkheid vol.

a) Spreuken 18: 10; Jes. 12: 4.

14. En bovenal betaamt het Israël, om den Heere te loven, want Hij a) heeft den hoorn Zijns volks verhoogd, nadat die zolang in ‘t stof had gelegen (Job 16: 15. Psalm 92: 11), Hij heeft ons uit  Babels ballingschap geleid, en  daardoor hersteld den roem al Zijner gunstgenoten (Psalm 149: 1,5),der kinderen Israël’s, des volks, dat nabij Hem is en bijzonder door Hem wordt begunstigd (Exodus 19: 5 vv.). Halleluja!

a) Psalm 132: 17.

Gelijk de mens als de laatst geschapene ook het doel is om datgene, dat God verder voor heeft met de ten einde gebrachte schepping, zo is de gemeente Gods op aarde het middelpunt van

het heelal, het doel der wereldgeschiedenis, en de verheerlijking van deze gemeente is het keerpunt tot de wereldvernieuwing.

Ons bepeinzen in het  tegenwoordige leven moet  zich bewegen in den lof Gods; want  de eeuwige zaligheid van ons toekomstig leven zal zijn de lof Gods, en niemand kan voor het gindse leven geschikt worden, die zich daarvoor niet heeft voorbereid. Zo loven wij dan nu God, maar wij bidden ook tot Hem. In ons loven heerst de vreugde, in ons bidden het zuchten. Want er is ons iets beloofd, en dewijl Hij getrouw is, die het ons beloofd heeft, zo verblijden wij ons in hope; maar omdat wij het nog niet bezitten, smachten wij van verlangen. Het is goed in dit verlangen te blijven uitzien totdat het komt, wat ons beloofd is, en het zuchten verdwijnt en alleen de lof daarop volgt.

PSALM 149.

DANKZEGGING  VOOR  DE  UITBREIDING  VAN  HET  HEILIG  EVANGELIE  VAN CHRISTUS.

De Psalm staat door zijn begin in nauwe verwantschap met het slot van den vorigen, en heeft ook door zijn slot met het einde van den vorigen een punt van aanraking (Vergelijk : "dit zal de een van al Zijne gunstgenoten zijn." Vs 9, met: "Hij heeft verhoogd den roem al Zijner gunstgenoten." (Ps 148: 14). Om die reden volgt hij op den vorigen, hoewel hij wat zijn ontstaan aangaat iets ouder is dan die, en waarschijnlijk even als Psalm 147 bij de inwijding aan de nieuwe stadsmuren gezongen werd (Nehemia 12: 42).

I. Vs. 1-5. Tot de nieuwe gevestigde gemeente komt de aansporing, om den Heere, die haar gemaakt heeft en wiens rijk zij is, met een nieuw lied te prijzen, want door hetgeen nu aan Israël  is  geschied,  heeft  Hij  Zijn  welbehagen  in  Israël  betuigd  en  het  uit  diepe  ellende opgeheven.

1. Halleluja! (Psalm 104: 35 en 106 ). zingt den HEERE een nieuw lied 1), gelijk het overal betaamt,  waar  Hij  Zijn  volk  heeft  vernieuwd  en  het  nader  heeft  doen  komen  tot  zijne bestemming (Psalm 33: 3; 40: 4; 96: 1; 98: 1 Openbaring 5: 9); Zijn lof zij in de gemeente Zijner gunstgenoten, onder het gehele volk Israël.

1)  Als  de  Heere  nieuwe  ongeziene  dingen  omtrent  Zijne  gelovigen  of  Zijne  Kerk  te voorschijn brengt, wil Hij ook, dat  zij een nieuw lied zal zingen, d.i. een lied, waarin die heerlijke gebeurtenissen worden bezongen. Als Israël verlost was van Farao, zong Mirjam een nieuw lied. Als de Heere David verlost had, bezong hij de grote daden des Heren in een lofzang, ter ere van Zijn God. Zo ook Hanna, zo ook Maria. De Heere God wil de ere van Zijn Naam ontvangen vooral hetgeen Hij verricht.

2. Dat Israël zich verblijde in a) Degenen, die hem gemaakt heeft, die het tot een bijzonder volk uit al de volken heeft uitverkoren, en het met krachtige hand heeft bewaard, toen het dreigde ten onder te gaan (Psalm 95: 6); dat de kinderen Zions zich verheugen over hunnen

Koning, die niet bij voortduring laat zuchten onder het juk van vreemden, maar te rechter tijd weer onder Zijn eigen bestuur brengt (Jes. 26: 13; 63: 19).

a) Psalm 100: 3.

Gelovige! wees blijde, maar draag zorg, dat uwe blijdschap hare bron in den Heere hebbe. Gij hebt  veel reden  tot  blijdschap  in uwen God,  want  gij kunt  met  David  zingen:  "God  der blijdschap  mijner  verheuging."  Wees  blijde,  dat  de  Heere  regeert,  dat  Jehova  Koning  is! Verheug u, dat Hij op den troon zit en alle dingen bestuurt! Iedere eigenschap van God moet ene nieuwe straal in het zonlicht onzer blijdschap worden. Zijne wijsheid moet ons verblijden, daar wij onze dwaasheid kennen. Zijne macht moet ons ene oorzaak van blijdschap zijn, ons die bij het gezicht onzer dwaasheid leven. Zijne eeuwigheid moet steeds ene reden tot onze vreugde zijn, als wij weten, dat wij als verderven. Zijne onveranderlijkheid moet ons gedurig doen zingen, daar wij elk uur veranderen. Dat Hij vol genade is, dat Hij die doet overvloeien en ons die genade door het verbond heeft geschonken-dat zij dient om ons te reinigen, om ons te bewaren, om ons te heiligen, om ons te vermaken, om ons te verheerlijken, -dat alles moet ons in Hem van vreugde doen juichen. Deze blijdschap in God is als ene diepe rivier; wij hebben tot nog toe slechts even haar oever aangeraakt; wij kennen iets van hare heldere, zoete, hemelse wateren, maar verder op is zij dieper  en de stroming onstuimiger in hare vreugde. De christen gevoelt, dat hij zich niet enkel verblijden mag in hetgeen God is, maar ook in alles, wat God vroeger gedaan heeft. De Psalmen doen ons zien, dat Gods volk in de oude tijden gewoon was veel aan Gods daden te denken, en die allen in liederen te verheffen. Dat alzo Gods volk nu de daden des Heren verkondige! Dat zij Zijn machtige daden vertellen, en "den Heere zingen, want Hij heeft heerlijke dingen gedaan." Dat zij nimmer ophouden te zingen, want daar hun dagelijks nieuwe goedertierenheden toestromen, moet hun blijdschap in de liefdedaden des Heren, in Zijne voorzienigheid en in Zijne genade zich door gedurige dankzegging tonen: "Weest vrolijk, gij kinderen Zions, en verheugt u in den Heere, uwen God!".

3. a) Dat zij Zijnen naam loven op de fluit 1), dat zij Hem psalmzingen (Psalmen spelen) op de trommel, op de pauk en harp2) (Exodus 15: 20 2).

a) Psalm 81: 3,4.

1) Liever: met reien.

2) Een tijd, waarin de Gemeente verjongd wordt en hare ontwikkeling nader komt, dringt met inwendige noodzakelijkheid tot nieuwe liederen. Zulk een nieuwe tijd is thans aangebroken voor de gemeente der vromen, voor Israël, dat trouw gebleven is aan zijn God en aan het geloof der vaderen. De Formeerder van Israël heeft getoond, dat Hij ook de Onderhouder van Israël en de Koning van Zion is, dat Hij Zions kinderen niet op den duur onder vreemde heerschappij  kan  laten  en  het  zuchten  der  ballingen  verhoord  heeft.  Daarom  moet  de gemeente,  door  haren  God  en  Koning  opnieuw  aangenomen,  Hem,  Wiens  Naam  thans opnieuw  in  hun  geschiedenis  met  zoveel  glans  omgeven  is,  met  reien,  pauken  en  citers verheffen..

4. Want de HEERE heeft een welgevallen aan Zijn volk, is het nu weer in genade toegekeerd (Jes. 54: 7 vv.), Hij zal de zachtmoedigen, de ellendigen, de verdrukten, versieren met heil1), hen rijkelijk zegenen.

1) De Heere had Israël verlost uit Babels banden. Hij had de gevangenschap gewend. Het verdrukte volk had Hij gered en het  ellendige volk Zijne goedertierenheid doen genieten. Maar nog was Israël er niet. Nog waren er vele vijanden. Maar de dichter spreekt het hier in het geloof uit, dat de Heere Zijn ellendig volk versieren zal met heil, d.i. uit alle zwarigheden redden, en van alle vijanden verlossen.

5. Dat Zijne gunstgenoten van vreugde opspringen, om die eer, van wege den verhevenen toestand, tot welken hun Koning hen gebracht heeft in plaats van de vroegere slavernij; dat zij juichen den gansen dag, maar ook zelfs in de eenzaamheid van den nacht, op hun legers, op hun legersteden waar vroeger hun ellende hen verteerde (Hos. 7: 14).

God zal de gemeente, die Hij gesticht heeft, ook tegen al hare vijanden beschermen, maar zij moet zich ook door Hem laten regeren..

6.

II. Vs. 6-9. Met de herinnering aan hare roeping, om den Heere te loven, verbindt zich ene tweede herinnering voor de gemeente: in hare hand heeft zij een scherp zwaard te voeren, om de gerichten Gods aan de heidenen te volbrengen en hun  koningen  aan den Heere aller heidenen (Psalm 82: 8) te onderwerpen-zulk ene onderwerping is een doel der ere voor de heiligen des Heren.

6. De verheffingen Gods, de lofprijzingen des Heren zullen in hun keel zijn, in den mond van Gods  gunstgenoten,  en  a)  een  tweesnijdend  zwaard  zal  in  hun  hand  1)  wezen,  daar  zij geroepen zijn om den heiligen strijd te strijden tegen de vijanden Gods.

a) 2 Thessalonicenzen. 2: 8. Hebr. 4: 12. Openbaring 1: 16.

1) Hiermede wordt voorspeld, dat het een heilige krijg zou wezen, een krijg,  waarin des Heren naam zou verheerlijkt worden, als zij den strijd zouden voeren tegen alle de vijanden Gods. De aanvankelijke verlossing was een hoopvolle profetie. De dichter ziet dus verder dan tot op dien tegenwoordigen tijd, en spreekt hier van de toekomst van de Kerk van Christus.

7. Om als een leger van den Heere op aarde (Deuteronomium 32: 40 vv.), wraak te doen, te oefenen over de heidenen en bestraffingen over de volken (Ezechiël. 25: 14);

8.  Om hun koningen a)  te binden met  ketenen,  en hun achtbaren,  hun aanzienlijken met ijzeren boeien (Jes. 45: 14) gelijk zij Israël’s koningen geboeid hadden en hun ambtlieden in boeien geslagen.

a) MATTHEUS. 18: 18.

9. Om het beschreven recht over hen te doen, om de wrake aan hen te volbrengen, die in de wet des Heren is opgetekend (Deuteronomium 7: 24; 12: 32; 29: 19; 32: 41-43 Dit werk, Gods wrake uit te oefenen en het Godsrijk te doen zegevieren op aarde, zal de heerlijkheid van al Zijne gunstgenoten zijn (Openbaring 19: 15). Halleluja! Looft den Heere!

a) Deuteronomium 4: 6.

Israël had juist  een groten zegen ondervonden maar zijn  toestand  was noch steeds verre verwijderd van dien, welke aan het volk van God beloofd was en het betaamde; nog waren zij knechten in het land, dat de Heere hunnen vaderen had gegeven, om de vrucht en het goede daarvan te eten (Nehemia 9: 36 vv. De nieuwe verheffing van het volksbewustzijn, terwijl na langen tijd voor het eerst weer een geest van moed was ontwaakt, verwekt nu weer een geestdrift, zodat zij hopen, meer dan zij nog zien, dat, wat er van de ellende is overgebleven, eveneens  zal  verdwijnen.  Deze  in  ieder  opzicht  rechtmatige  hoop,  die,  wat  haar  wezen aangaat, op enen eeuwigen grond rust (want het volk Gods kan volgens zijne idee nooit een volk der dienstbaarheid zijn), die onze kleinmoedigheid tot diepe beschaamdheid verstrekt, werd, gelijk het in de eerste plaats uitwendig bedoeld was, ook eerst uitwendig vervuld in den Makkabeeën tijd, welks gevolgen hunnen wortel hadden in hetgeen door Nehemia geschied was (2 Makk. 15: 26 vv.) Oneindig heerlijker en boven eigene gedachten werd zij vervuld, toen Israël in den tijd van den Messias het  zwaard des Geestes in de hand nam en zich daardoor op de edelste wijze aan de heidense overwinnaars wreekte..

Dat is de wraak, die in de Schrift beloofd is, dat Abrahams zaad door het Evangelie, het geestelijk zwaard, in de gehele wereld de afgoderij zal vernietigen, de heiligheid en wijsheid van alle koningen en wijzen gevangen zal nemen en aan Christus zal onderwerpen..

In den waan hem zonder geestelijke verklaring te kunnen nabidden, is Psalm 149 het parool der  vreeslijkste  dwalingen  geworden.  Casp.  Scioppius  (eigenlijk  Schopp,  een  die  tot  de Katholieke kerk was overgegaan, in den Paltz), ontvlamde door middel van dezen Psalm in zijn   Classicum   belli   sacri,   dat   niet   met   inkt,   maar   met   bloed   is   geschreven,   de Rooms-Katholieke vorsten tot den dertigjarigen godsdienstoorlog, en in de Protestantse kerk zette Thomas Münzer door dezen Psalm tot den boeren-krijg op..

Israël wacht alzo een strijd, gelijk de Gemeente des Heren door alle tijden heen te strijden heeft, maar een strijd in den naam en de kracht des Heren, waarbij "de verheffingen" de lofverheffing, "Gods in hun keel," in hunnen mond, "zullen zijn, en een tweesnijdend zwaard in hun hand. Zij zouden gelijk zijn aan de bouwers van Jeruzalems muren, die ieder met zijne hand doende waren aan het werk en de andere hand het geweer hield. Nehemia 4: 17. Zullen zij met tweesnijdende zwaarden strijden, hun strijd zal evenwel niet gelijk zijn aan dien der Heidenen, "de verheffingen Gods zullen in hun keel zijn." De lof des Heren, dien zij onder het strijden verheffen zullen, zal hun moed en kracht vermeerderen; niet in hunnen naam en hun kracht zullen zij oorlogen; maar als dienaren en krijgsknechten Gods zullen zij zijne oordelen over de vijanden des Heren uitvoeren..

PSALM 150.

OPWEKKING TOT LOF VAN GOD.

De opwekking in Psalm 149: 3, om den naam des Heren te loven in reien en met harpen, wordt hier op nieuw (vs. 4) gehoord, maar ook alle andere instrumenten, die Gods volk heeft, worden daarbij genoemd, om het gezang vol van klank te maken, en alle levende schepselen worden opgeroepen, opdat het vol van stemmen zij. Vonden wij aan het einde van elk der vroegere vier hoeken der Psalmen een woord van lof (Psalm 41: 14; 72: 18 vv; 89: 53; 106: 48 bewijst de laatste Psalm in zijn geheel dien dienst (Nehemia 12: 43 ). Een Amen aan het slot van het gehele Psalmboek is niet nodig-"het Halleluja sluit  dat  in zich en gaat het te boven." -De dichter is waarschijnlijk dezelfde als die van Psalm 148, zodat de tijd van zijn ontstaan alsdan ongeveer het jaar 408 vóór Christus zou zijn.

I. Vs. 1 en 2. Oproeping tot lof van God, met opgaaf op welke plaatsen Hij moet geloofd worden en om welke reden-wegens Zijne grote en heerlijke daden; wat de plaats aangaat, zo komt vooreerst de hemel in aanmerking, de aarde verkrijgt daarentegen eerst bij de volgende afdelingen haar deel.

1. Halleluja (Psalm 149: 1), looft God in Zijn hemels heiligdom (Jes. 6: 1 vv.), gij engelen! looft  Hem  in  het  uitspansel  Zijner  sterkte,  dat  door  Zijne  almacht  geschapen  van  Zijn alvermogen getuigt (Ps 68: 35), en de hemelse van de aardse wereld afscheidt.

2.  Looft  Hem van  wege  Zijne  mogendheden,  Zijne  krachtige  daden;  looft  Hem naar  de menigvuldigheid, naar de ganse volheid Zijner grootheid!

1)  Bij  het  danken  beweegt  zich  de  lof  van  God  om  bepaalde  en  bijzondere  gaven  en weldaden, voor welke men het dankoffer brengt; bij het loven daarentegen verdiept zich de ziel, medegevoerd door de volheid van genadebetoning tot aanbidding, in de heerlijkheid van God zelven. Daar baadt men in den stroom van het heiligdom tot aan de knieën of tot aan de lendenen, maar altijd is de diepte nog te meten; hier daarentegen kan men den grond niet meer bereiken; men zwemt door den stroom en men verdiept zich in de onmetelijke diepten van Zijnen heiligen en heerlijken naam met de hoogste vreugde..

De dichter is geheel vervuld van de heerlijkheid Gods. Zijne ziele smelt weg van verrukking, van wege de heerlijkheid en de genade Gods, die Hij aan Zijn volk heeft geopenbaard, ja, die Hij aan alle plaats heeft getoond. Daarom moet alles, wat een loftoon kan voortbrengen, zich verenigen, om den Naam des Heren groot te maken. En waar hij hemel en aarde oproept, daar eindigt hij met alles, wat adem heeft op te wekken, om den Heere, zijn God, te verheerlijken. De ganse mensheid roept hij, om in heilige geestdrift, den driemaal heiligen God de ere Zijns Naams te geven.

3.

II. Vs. 3-5. Terwijl de aansporing om God te loven nu ook zegt met welke middelen die heilige  plechtigheid  moet  geschieden  en  alle  instrumenten,  bij  de  godsdienstoefening  in

gebruik, in het bijzonder met name noemt, stelt zij ook voor, wie op aarde in de eerste plaats geroepen is tot des Heren lof.

3. Looft Hem met geklank der bazuin, met hoorngeschal; looft Hem met de luit en met de harp, met de harp en de citer!

4.  Looft  Hem met  de trommel en fluit,  met  de pauk  en  met  reigezang; looft  Hem met snarenspel en orgel!

5. Looft Hem met hel klinkende cimbalen! looft Hem met cimbalen van vreugdegeluid, met luidtonende cimbalen (Numeri 10: 7 en 1 Kronieken 25: 31 )!

Tien malen vinden wij in de vorige en in deze afdeling de opwekking: "Looft den Heere," dat is niet zonder betekenis, want tien is het getal van afronding, van volmaking, van al wat mogelijk is (Genesis 31: 7 ). Men heeft nu ook beproefd tienderlei werktuigen van Gods lof te vinden, waardoor zou aangewezen zijn, dat niets aan de volmaaktheid van zulk een lof mocht ontbreken; er zijn slecht acht instrumenten genoemd, en men zou alzo ook de reien in vs. 4 en de stem tot het zingen in vs. 6 er bij moeten nemen..

De heilige zanger roept hier derhalve ook de toonkunst op om des Heren heiligen Naam te dienen.

Ook de toonkunst moet dienstbaar zijn en gemaakt worden aan de verheerlijking van den Drieënigen God.

De muziek is ene heerlijke en kostelijke gave Gods, maar dan alleen bereikt zij haar doel, als zij aangewend wordt tot verheerlijking van Hem, die deze gave schonk.

Helaas, dat door ‘s mensen afval van zijn God, ook zij zo dikwijls misbruikt wordt in den dienst der wereld en ter ontheiliging van Godes Naam.

Wie echter door Gods wondere goedheid en Zijne bijzondere genade den dienst der wereld heeft leren vaarwel zeggen, zal er ook naar staan, dat de muziek weer worde gebruikt in den dienst en tot ere van Hem, die waardig is te ontvangen, niet alleen in den hemel maar ook op de aarde, de lof en prijs en heerlijkheid.

6.

III. Vs. 6.  De oproeping, in die vorige afdeling voornamelijk tot Israël gericht, wordt nu algemeen en komt tot alle wezens, die, door God met een levenden adem (Genesis 2: 7) begiftigd zijn, d.i. tot de gehele mensheid.

6. Alles wat adem heeft (Openbaring 5: 13)love den HEERE! Halleluja!

Het is niet slechts het godvruchtig gevoel van den gewijden dichter en zanger, dat met het "alles  wat  adem  heeft,  love  den  Heere!"  de  betamelijkheid  van  dezen  plicht  voor  al het schepsel uitdrukt; ook is het niet alleen der vromen wens en verlangen, welke daarin ligt opgesloten; maar het is veelmeer nog ene geloofsverwachting van den ouden dag, die in de taal des N.V. ook staat uitgedrukt. Het is toch de Apostel Johannes, die het in geestverrukking gezien heeft, en alzo deze woorden dus verklaart: "en alle schepsel, dat in den hemel is, en op de aarde, en onder de aarde, en die in de zee zijn en alles wat in deze is, hoorde ik zeggen: "Hem, die op den troon zit en het Lam zij de dankzegging, en de eer en de heerlijkheid, en de kracht in alle eeuwigheid." Zalig hij, die dit eens zal bijwonen en daarmee als een verloste des Heren zal mogen instemmen; ons geloof zie het met helderheid en blijdschap tegemoet, onze liefde voor den Heere verlange het  en onze hoop  worde niet  beschaamd. Aan Hem, den enigen en drieënigen God: Vader, Zoon en H. Geest, uit Wie en door Wie en tot Wie alle dingen zijn, zij de heerlijkheid tot in der eeuwigheid. Amen!.

Zo verenigt ons deze profetie tot ene symfonie met de Joden, opdat ook onder ons de Heere met bestendige lofoffers worde verheerlijkt, totdat wij in het rijk der hemelen verenigd met de uitverkoren engelen het eeuwig halleluja zingen..

De drie eerste van de vijf Boeken der Psalmen (volgens de Hebreeuwse Verdeling) besluiten met Amen en Amen; de vierde met Amen, Halleluja; maar de laatste, en daarmee het gehele Boek, besluit alleenlijk met Halleluja, omdat de zes laatste Psalmen geheellijk opgesteld zijn tot lof van God en er geen woord van klachte of bede in dezelven voorkomt. Hoe nader de goede Christenen tot hun einde komen, hoe voller zij behoorden te zijn van lofzeggingen ter ere Gods. Sommigen denken, dat deze Psalm bestemd is, om aan ons te vertonen het werk der verheerlijkte Heiligen, in den Hemel, welke daar gedurig bezig zijn met God te loven. En de muzikale instrumenten, welken hier gezegd worden gebruikt te zijn, moeten wij niet meer letterlijk  verstaan,  dan  het  goud  en  paarlen  en  de  kostelijke  gesteenten,  welken  gezegd worden het Nieuw Jeruzalem te versieren. Openbaring 18: 18,19 Maar gelijk die aanduiden, dat de Heerlijkheden des Hemels de aller uitstekendste Heerlijkheden zijn, zo geven dezen te kennen, dat de lofzangen, welke de Heiligen aldaar opheffen, de uitstekende lofzangen zijn.

De Gebeden zullen daar verslonden worden in eeuwige lofzangen, daar zal gene verpozing zijn in God te loven, en toch gene vermoeiing.  De  Halleluja’s zullen eeuwiglijk herhaald worden,  en echter  zullen dezen steeds nieuwe gezangen zijn.  Laten wij dikwijls vermaak scheppen in te overdenken, wat de verheerlijkte Heiligen in den Hemel verrichten, en wat die genen doen, met welke wij bekend waren op aarde, maar die voor ons derwaarts vertrokken zijn; en laat het ons niet alleen verlangende maken, om onder hen te zijn,  maar  ons ook verlevendigen, om dit deel van den wil van God op Aarde te verrichten, gelijk zij het doen, die in den Hemel zijn. En derhalven laten wij zoveel van onzen tijd besteden, als wij kunnen, in dit goede werk, terwijl wij daarin hopen, gedurende een vrolijke eeuwigheid, altijd bezig te zullen zijn. Halleluja is en zal altoos aldaar het woord zijn, Openbaring : 19: 1,3. Laten we daartoe nu weergalmen, als zulke, die hopen in ‘t korte daarin te verenigen. Halleluja! Looft gij den Heere!.

Zo schoon zegt Gregorius van Nyzza: "In den slotpsalm wordt het koor der mensen met dat der engelen samen stemmend een lofzang ter ere van God, om Hem, die triomfeert, het alles besluitende overwinnigslied toe te zingen."

Zo is het toch. Wat hier door den gewijden dichter wordt uitgeroepen zal eenmaal volkomen werkelijkheid worden als in den nieuwen hemel, en op de nieuwe aarde, waarop gerechtigheid woont, allen zich zullen verenigen om den HEERE Heere eeuwig het loflied toe te zingen, als het der zonde onmogelijk is gemaakt één enkelen wanklank te werpen in het heilig lied der gezaligden.

SLOTWOORD OP HET BOEK DER PSALMEN.

Gelijk  we  reeds  in  ons  voorwoord  op  het  Boek  der  Psalmen  schreven,  bevat  het  ene verzameling  van  heilige  liederen  uit  den  tijd  der  Oude  Bedeling,  in  de  eerste  plaats  ten behoeve van den eredienst van Israël vervaardigd, en gedicht door David en andere heilige mannen Gods onder Israël, gedreven door den Heiligen Geest.

Gewoonlijk worden zij "Psalmen David’s" genoemd, niet omdat deze koning van Israël, de lieflijke in Psalmen, ze alle heeft vervaardigd, maar èn dewijl in hem de lierzang zijn hoogste bloei bereikte, èn omdat de tijd van David de Psalmen in het leven riep, gelijk de verlossing uit Babel ze weer deed herleven.

De Bundel zelf is meer dan hoogstwaarschijnlijk verzameld en in orde gebracht door één man, die, rekenende met de inwendige verwantschap der liederen, met hun inhoud, met hun gelijkheid van strekking en bestemming, ze als één geheel aan de gemeente van Israël en daarmee  ook  aan  de  Kerk  van  alle  eeuwen,  door  Gods  genaderijke  besturing,  heeft overgegeven.

Het is dan ook terecht opgemerkt: "nadat door de werkzaamheid van Ezra en Nehemia nieuwe vaste vormen voor den herstelden tempeldienst in Zion waren ontstaan, ontstond in de pas gesterkte gemeente grote behoefte,  om naast  het  heilig Wetboek ook een vast, liturgisch afgesloten Gebed- en Gezangboek te bezitten."

De tijd, waarin de Psalmen zijn gedicht valt daarom voornamelijk in de dagen van David en in die van den terugkeer uit Babel.

Want wel komen er ook Psalmen voor van Salomo (één van Mozes) en uit de dagen van Josafat  en  Hizkia,  maar  toch  de  meeste  dragen  duidelijk  de  kenmerken,  dat  zij  zijn vervaardigd of in de dagen van David, toen de godsdienst bloeide, of in de dagen van den terugkeer uit Babel, toen de goddelijke straf zijne uitwerking niet gemist had, maar Israël weer terug had gebracht tot het dienen, enig en alleen, van den Heere God.

Wat den inhoud der Psalmen betreft, niet alleen wordt de particuliere genade, welke de Heere betoont aan Zijn gunstvolk, bezongen, maar ook Zijne gemene genade, welke Hij bewijst aan alle mensen en aan alle schepselen.

En waar er schier geen feit is uit Israël’s geschiedenis, hoever men ook in den tijd terugdringt, wat niet wordt vermeld, waar de Schepping en Onderhouding en Besturing van hemel en aarde gedurig de stof uitmaakt van het lied des dichters, zo wordt dit alles in verband gebracht met de diep verbeurde genade, die aan Israël en de volken bewezen wordt.

Bovendien en boven alles wordt inzonderheid gedurig gewezen op Hem, die niet alleen voor Israël maar ook voor alle volken een Verlosser zou wezen, tot Wie niet alleen uit Israël maar uit alle geslachten der aarde er zouden komen om Zijn Naam te belijden.

Vandaar   dat   we   vele   Messiaanse   psalmen   hebben,   hetzij   typisch-Messiaanse,   of typisch-profetische, of eschatologisch-Messiaanse, zodat  het  niet  van David is of van een ander koning, van wie daar gezongen wordt, maar van den Christus zelven, zoals deze in heerlijkheid zou geopenbaard worden.

Maar van daar ook dat als in de Psalmen van het bloed van bokken en stieren gesproken wordt, niet wordt ontkend dat dit bloed als symbool moet worden gestort, maar wèl dat enkel het bloed als zodanig de verzoening zou aanbrengen, indien het niet gestort werd in het geloof in Hem, die Israël’s ceremoniëlen dienst zou te niet doen.

Ook in de Psalmen concentreert zich alles om den Messias, die naar Gods eeuwigen Raad een eeuwige verzoening zou tot stand brengen voor geheel de Kerk, in dezen zin dat de HEERE Heere, Zich heilig en rechtvaardig maar tegelijk barmhartig en genadig geopenbaard heeft, in Hem, die zelf door David en de heilige zangers van Zijn lijden en van Zijne heerlijkheid heeft geprofeteerd.

Gods kinderen van den Ouden dag hebben zich dan ook in de bangste tijden en te midden van de donkerste lotsbedelingen vast gehouden door het geloof aan het Verbond, hetwelk niet wankelen of bezwijken kon, en dit door hun zangen der Gemeente op het hart gedrukt en op de lippen gegeven.

Het  is daarom dan ook  dat  deze Psalmen,  alle eeuwen door,  op  het  schavot  en op  den brandstapel, in de onderaardse holen en in de verborgene plaatsen, waar men ook  zamen kwam, het geloof door Gods genade hebben gestaald en gesterkt, en dat zij, zolang de Kerk van Christus op aarde zal worden gevonden, zullen gezongen worden.

Ook de meest verheven gedichten van het mensenkind, hoe schoon en bezielend ook, worden ten  leste  vergeten,  maar  de  Psalmbundel,  dit  kunstgewrocht  des  Heiligen  Geestes,  blijft gezongen alle eeuwen door.
