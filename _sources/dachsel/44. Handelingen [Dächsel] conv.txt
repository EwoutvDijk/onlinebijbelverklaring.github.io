

DE HANDELINGEN VAN DE HEILIGE APOSTELEN, BESCHREVEN DOOR LUKAS

Lukas had in zijn evangelie Theophilus van het stille heiligdom van de tempel te Jeruzalem en van het verborgen Nazareth in Judea tot aan de Olijfberg bij Bethanië geleid; nu leidt hij hem en ons met hem in de Handelingen van de apostelen van de Olijfberg naar Rome. Hoe het heeft plaatsgehad, dat de leer, waarin Theophilus onderwezen was, van Jeruzalem naar Rome, van de Joden tot de heidenen gekomen is, vertelt Lukas in de Handelingen. "Handelingen van de Apostelen", zo heet van oude tijden aan deze tweede helft van het door Lukas beschreven heilige geschiedboek; niet als had Lukas een levensgeschiedenis van alle apostelen of ook van Petrus of Paulus willen schrijven; wij hebben veel meer hier voor ons een levensgeschiedenis van de apostolische kerk, hoe zij door de Heilige Geest geworden en ontstaan is, hoe de apostelen, door deze vervuld en gedreven, hun roeping, om een levende grond van de kerk te worden,  hebben  vervuld.  Het  boek  "de  Handelingen  van  de  Apostelen"  begint  met  de woorden van de ten hemel varende Christus over het rijk Gods; het eindigt met de openlijke prediking van het rijk Gods door Paulus te Rome, de hoofdstad van de wereld. Duidelijk merkt men aan het slot van dit boek op dat Lukas gekomen is aan het voorgestelde doel van zijn  bericht,  zodra  de  apostel van  de  heidenen  Rome  bereikt  heeft  -  het  getuigenis  van Christus Jezus is gekomen tot aan het einde van de aarde als het te Rome, de hoofdstad van de wereld, wordt gehoord. Dadelijk aan het begin van het boek wordt de gehele werkzaamheid van de Heere tot aan de hemelvaart als een begin van Zijn werk voorgesteld, dat daarin nu verder zal worden beschreven. Daar en hier werkt Jezus door woord en werk - daar in eigen persoon, hier door degenen, die volmacht van Hem ontvangen; daar als een, die op de aarde vertoefde, maar als die aan Gods rechterhand is verhoogd; daar het rijk stichtende, hier het gestichte  rijk  verder  ontwikkelende.  Op  de  meer  gewichtige  punten  in  het  werk  van  de apostelen grijpt ook steeds mede een werken van de Heere in: Hij doopt ze met de Heilige Geest, Hij geeft Petrus licht over de opname van de heidenen, Hij bekeert Paulus, Hij roept hem naar Europa, Hij beveelt hem in gevangenschap te gaan.

HOOFDSTUK 1

CHRISTUS’ HEMELVAART. MATTHIAS WORDT TOT APOSTEL GEKOZEN.

A. Het voorwoord en de voorbereiding. De kerk van Christus in haar stichting, leiding en uitbreiding in Israël en onder de heidenen, van Jeruzalem tot Rome is het onderwerp dat de "Handelingen van de apostelen" behandelt. Voorwaarde voor het bestaan van de kerk nu is de verhoging van haar Hoofd, de hemelvaart van Jezus Christus. Terwijl zo Lukas zo dit feit, waarvan hij reeds aan het einde van zijn evangelie een kort bericht heeft gegeven, hier nog eens op uitvoerige wijze herhaalt, krijgt hij gelegenheid de geschiedenis van de apostelen als een tweede deel van zijn gehele werk aan het evangelie, het eerste deel, vast  te knopen. Omdat nu de dag van Pinksteren als de dag van de stichting van de kerk niet onmiddellijk volgt  op  de  dag  van  de  hemelvaart,  maar  pas  na  verscheidene  dagen  wachten  voor  de discipelen  volgt,  deelt  hij  tevens  mee,  op  welke  wijze  de  discipelen  deze  tijd  hebben doorgebracht en wat zij gedurende die tijd hebben ondernomen, om het twaalftal weer vol te maken, nadat sinds de verwijdering van de verrader uit hun kring de elven konden worden genoemd.

I. Vs. 1-14. De schrijver voegt bij het eerste deel van zijn werk, dat hij vooral tot Theophilus had gericht, bij het door hem geschreven evangelie, nog het tweede gedeelte, de geschiedenis van de apostelen. Hij laat dat nu volgen en begint zijn rede waar hij eerder is gebleven. Hij stelt  de  hemelvaart  van  Christus  als  keerpunt  voor  tussen  Zijn  zichtbare  en  onzichtbare werkzaamheid.  Door  een kort  woord vooraf over  de verschillende verschijningen  van de Heere  in  de  veertig  dagen  na  Zijn  opstanding,  baant  hij zich  de  weg  tot  een  uitvoerige mededeling over Zijn laatste onderhoud met de discipelen. Hij schildert hierop de hemelvaart zelf op aanschouwelijke wijze, en voegt er dan nog bij, waarheen de elven van de Olijfberg zich hebben begeven, wat voor de eerstvolgende tijd tot aan de vervulling van de ontvangen belofte hun werk geweest is, en wie zich bij hen hebben gevoegd (vgl. Mark. 16: 14-20 Luk. 24: 50-53).

EPISTEL OP DE DAG VAN CHRISTUS’ HEMELVAART

Vgl. "Mr 16: 14". De hemelvaart van Jezus Christus behoort tot Zijn eigen leven; zij vormt het  noodzakelijk,  wel  verdiend  en  waardig  slot  daarvan  en  wederom  behoort  zij  tot  de geschiedenis  van  de  gemeente  van  Christus,  die  van  nu  af  zonder  de  Heere  op  aarde voortleeft; maar  in Zijn verlossing  de kracht  en de moed heeft  tot  zo’n  voortleven.  Het hemelvaartsfeest  als  de  liefelijke  hoogte  tussen  de  geschiedenis  van  de  Heere  en  de geschiedenis van Zijn kerk; het is 1) een erefeest voor de Heer, 2) een feest van vertroosting voor Zijn kerk.

De geschiedenis van Christus’ hemelvaart: 1) het  gesprek, dat  deze  inleidt; 2) de nadere omstandigheden, die haar vergezellen; 3) de prediking, die daarover tot de discipelen wordt gehouden.

De hemelvaart van onze Heere Jezus Christus: 1) de laatste woorden vóór de hemelvaart, 2) het weggaan van Jezus bij de hemelvaart, 3) de terugkeer van de Heere na de hemelvaart.

Waarheen leidt de hemelvaart van de Heere ons oog? 1) op het door Hem volbrachte werk, waarvan wij de zegen moeten uitbreiden en voort leiden; 2) op de hemel, waarin Hij werd

opgenomen, en ons een plaats heeft bereid; 3) op Zijn toekomst ten oordeel, die wij met ernst en stilte moeten verwachten.

De  hemelvaart  van  de  christen:  1)  teweeggebracht  door  Christus’  werk  op  aarde;  2) gewaarborgd door Christus’ verhoging in de hemel; 3) heeft tot voorwaarde een gelovige werkzaamheid in Christus’ rijk.

De spreuk van de vaderen: Jezus in de hemel, Jezus in het hart - het hart in de hemel, de hemel in het hart. 1) Woont Jezus in de hemel, dan zij ook onze wandel in de hemel; 2) leeft Jezus in ons hart, zo hebben wij altijd en overal de hemel bij ons op aarde.

1. Het eerste boek van de twee, waarin ik u wilde meedelen wat onder ons is voorgevallen (Luk. 1: 1), heb ik Lukas, de schrijver van het derde evangelie, gemaakt, o Theophilus! van al hetgeen Jezus begonnen heeft1) beide te doen in leven, lijden, sterven en opstaan, en te leren in spreuken, gelijkenissen en voorzeggingen (Luk. 24: 19v.).

1)  Dit  "begonnen  heeft"  stelt  de  aardse  werkzaamheid  van  de  Heere  tegenover  de tegenwoordige, die onzichtbaar is. De grote geschiedenis van Jezus’ doen en leren houdt niet op met Zijn heengaan tot de Vader, zodat Lukas haar nu pas in hoger koor begint. Alle latere werkzaamheid toch van de apostelen is slechts de uitdrukking van de werkzaamheid van de verheerlijkte Verlosser zelf, die in hen allen het werkende principe was.

Jezus, die als Heer en Koning bewezen en gezalfd was, komt op alle grote punten van de apostolische geschiedenis van het rijk voor als die in de laatste en hoogste plaats werkt en beslist. Hij is het, die de twaalfde getuige weer aanstelt, die de Geest, nadat Hij die zelf had ontvangen, van Zijn hoogte laat afstromen op Zijn gemeente, en die de gemeente te Jeruzalem uitbreidt.  Hij  is  in  de  dagen  van  de  eerste  kerk  het  volk  Israël  in  Zijn  onzichtbare tegenwoordigheid met Zijn zegen nabij tot bekering van de zonden. Hij werkt wonderen als getuigenissen van de apostolische verkondiging tot zaligheid en tot verderf; Hij vertoont zich als staande ter rechterhand Gods aan de stervende getuige Stefanus; Zijn engel geeft aan Filippus bevel; Zijn Geest leidt hem verder; Hij verschijnt aan Saulus van Tarsen; Zijn hand sticht de eerste gemeente uit de heidenen; Zijn engel redt Petrus en slaat de vijand Herodes; Hij is het,  die  aan Paulus in de tempel verschijnt,  en hem de bekering  van de heidenen opdraagt;  tot  Hem  wendt  men  zich  bij  de  eerste  zending;  aan  Hem  worden  de  jonge gemeenten uit de heidenen aanbevolen; Zijn Geest verhindert de apostolische zendelingen in Bithynië te prediken; Hij roept ze door de stem van de Macedonische man naar Europa; Hij opent Lydia het hart en bewerkt de eerste bekering in Europa; Hij troost en wekt Paulus in Corinthiërs op; Hij sterkt hem in de gevangenis en wijst hem op Rome.

2. a) Tot op de dag, waarop Hij opgenomen is 1) in de hemel (Luk. 24: 50vv.) nadat Hij door de Heilige Geest, 2) die Hij zelf bezat (Luk. 3: 22; 4: 1, 14, 18), en die Hij nu ook de Zijnen deelachtig wilde maken (Luk. 24: 49), aan de apostelen, die Hij tot getuigen en verkondigers van hetgeen Hij gedaan en geleerd had (Luk. 24: 48 Joz. 15: 27) uitverkoren had (Joh. 15: 16 Luk.  6:  13vv.),  bevelen  had  gegeven  hoe  zij  het  door  Hem  aangevangen  werk  na  Zijn heengaan en in Zijn naam verder moesten verrichten (Mark. 16: 15vv. Joh. 20: 21vv.).

a) 1 Tim. 3: 16

1) Na vs. 1 zou men hier verwachten: "nu ik het tweede boek begin, ga ik niet dadelijk met verhalen voort, welke gebeurtenissen sedert de hemelvaart hebben plaatsgehad, maar ik wil

nog eens over die laatste gebeurtenis spreken. " De heilige schrijver wil echter de tijd tussen de opstanding en de hemelvaart eerst nog nader karakteriseren, omdat het volgens het weinige in  Luk.  24,  waar  de  tijdpunten  niet  bepaald  uit  elkaar  worden  gehouden,  zou  kunnen voorkomen als ware de hemelvaart op dezelfde dag geschied als de opstanding. Die tussentijd van veertig dagen tussen Pasen en Hemelvaart is van grote betekenis: 1) voor de Heere, als een  tijd  a)  van  heilige  sabbatsrust  na  het  volbrachte  verlossingswerk;  b)  van  de  laatste herderzorg voor Zijn discipelen; c) van feestelijk voorgevoel van Zijn nabij zijnde verhoging; 2) voor de discipelen als een tijd a) van de laatste gezegende omgang met hun verheerlijkte Meester; b)  van stil inkeren in hun eigen hart,  en  c)  van ernstige voorbereiding  tot  hun apostolische roeping voor de wereld; 3) voor ons als een voorbeeld a) van zalig geloofsleven met Christus in God, verborgen voor de wereld (Kol. 3: 3); b) van de gezegende liefdearbeid aan de harten van de onzen, met het oog op het nabijzijnd afscheid; c) van hoopvol wachten op onze hemelse volmaking. Zo is het echter ook een opmerkelijke zaak, waarop men moet acht geven, dat hetzelfde boek, waarin ons omtrent de daden van de apostelen en het leven van de christelijke kerk bericht wordt gegeven, begint met het bericht, waarmee het evangelie eindigt, met het bericht van Jezus’ hemelvaart; het aardse leven van Jezus bevat alles, wat Hij begonnen is beide te doen en te leren; Zijn hemels leven omvat alles wat Hij voortgaat te doen en te leren. De grote en wonderbare daad van God, waardoor deze beginnende en voortgaande werkzaamheid van Christus wordt veroorzaakt, is juist de hemelvaart. Zonder deze heeft het leven van Christus op aarde geen uitgang, zonder deze hebben Zijn werken van de hemel geen begin.

Met een nederdalen van het Woord uit de hemel naar de aarde begon het eerste, met een opvaren van de aarde naar de hemel begint het tweede boek.

2) Anderen voegen de woorden "door de Heilige Geest" bij "die Hij uitverkoren had. " Daarin lag een aanwijzing, in hoeverre het werk van de apostelen niets was dan een voortzetting van het werk van Jezus zelf, in zoverre zij namelijk niet toevallige menselijke bekenden van Jezus waren, maar door Hem in de kracht van de Heilige Geest naar het raadsbesluit van God tot hun werk uitverkoren. Intussen is het meer naar de woorden van de grondtekst, het te brengen bij "bevelen had gegeven. " Ook op deze wijze verkrijgen wij dezelfde gedachte die Luther heeft aangewezen, daar hij aan ons boek het opschrift heeft gegeven: "het tweede deel van het evangelie van Lukas: de Handelingen van de Apostelen. "

3. De Heere had dan Zijn tevoren uitverkoren oog- en oorgetuigen. Deze moesten eerst de kracht van Zijn opstanding aan zichzelf ervaren, voordat zij anderen tot de kennis daarvan konden brengen (hoofdstuk 10: 41 Filippenzen 3: 10) a) Aan wie Hij ook, nadat Hij geleden had, gestorven en begraven was, Zichzelf levend vertoond heeft, als de Mensenzoon die van de doden weer was opgestaan en voortaan eeuwig leefde (Rom. 6: 9 Openbaring 1: 18). Hij heeft dat gedaan met vele gewisse kentekenen en onfeilbare bewijzen veertig dagen lang
1) van de 9de April tot de 18de Mei van het jaar 30 n. Chr. Uit 28: 10, zijnde van hen gezien, wel niet bestendig, maar toch steeds weer, zodat hun harten gedurig meer werden bevestigd, en sprekende van de dingen die het koninkrijk Gods aangaan 2) (Luk. 24: 46v.).

a) Mark. 16: 14 Joh. 20: 19, 21 1 Kor. 15: 5

1) De tijd van veertig dagen laat als een tijd van overgang twee verschillende opvattingen toe; hij sluit namelijk aan de ene zijde de beginnende werkzaamheid van Jezus af en voltooit ze, maar van de andere zijde bereidt hij de toekomstige werkzaamheid voor en leidt hij die in. Van de andere zijde vat het evangelie die tijd op als die van de Handelingen van de apostelen.

Deze opvatting van de geschiedenis van de apostelen omtrent de tussentijd tussen de eerste en tweede werkzaamheid van Jezus blijkt aanstonds uit meerdere tekenen. Van deze tijd wordt namelijk opgemerkt, dat Jezus Zich aan de discipelen heeft vertoond. Deze uitdrukking geeft duidelijk een verschil te kennen van het vroegere voortdurende verkeer van Jezus met Zijn discipelen, dat Hij zelf te kennen geeft in Luk. 24: 44, met de woorden "toen ik nog bij u was"; het sluit tevens een zo duidelijke toenadering in tot de latere, hogere bestaansvorm, waarin hij Zich aan de Zijnen van boven af heeft vertoond. Op die latere vorm van bestaan, die tot de tweede afdeling behoort waarover de geschiedenis van de apostelen handelt, wijzen nog beslister de uitdrukkingen: "levend vertoond heeft nadat Hij geleden heeft" en "zijnde van  hen  gezien.  "  Het  leven  na  het  lijden  wijst  verder  dan  de  tegenwoordige  aardse werkelijkheid in een hogere sfeer; het Zich laten zien zegt dat Jezus, om met Zijn discipelen gedurende de veertig dagen te verkeren, telkens de sfeer van het onzichtbaar zijn verlaten heeft (vgl. hoofdstuk 26: 16).

2) De Roomse kerk beweert, dat de Heere Jezus in de tijd van de veertig dagen aan Zijn discipelen   onderricht   zou   hebben   gegeven   omtrent   vele   bijzondere   leerstellingen   en inrichtingen, waarop zij als ter zaligheid noodzakelijk, een groot gewicht legt, zodat daardoor reeds door de Heere van de kerk zelf de grond zou zijn gelegd tot een heilige traditie. Dat is zonder twijfel een vals voorgeven, want een traditie buiten de Schrift  of boven de Schrift wordt uiteindelijk een opheffing van de Schrift. Wel vallen in de tijd van de veertig dagen mededelingen van de Heere over zodanige, later in de Schrift zelf meegedeelde feiten van de heilige geschiedenis, waarvan noch de discipelen zelf, noch andere heilige en geloofwaardige personen (Luk. 1: 2) de oog- en oorgetuigen waren geweest, en die hun daarom door hun Meester  onmiddellijk  moesten  worden  meegedeeld,  zodat  zij  in  het  bezit  van  de  volle waarheid zouden komen. Daartoe behoort bijv. de geschiedenis van Jezus’ verzoeking door de duivel, van Zijn zielenstrijd in Gethsémané enz.

4. Op de morgen van de hemelvaartsdag waren de discipelen te Jeruzalem bijeen, en Jezus voegde Zich bij hen, om volgens Zijn belofte in Mark. 16: 14-18 hen naar de hoogte van de Olijfberg (Luk. 24: 50) te leiden. En toen Hij met hen vergaderd was, beval Hij hun, dat zij, als Hij van hen weggenomen zou zijn, van Jeruzalem niet scheiden zouden om naar Galilea te gaan, maar in de heilige stad, waaruit dit schone Licht Gods zou aanbreken (Ps. 50: 2 Jes. 2: 3) verwachten de belofte van de Vader. Zij moesten in de hoofdstad blijven totdat aan hen vervuld zou zijn wat in Joël 3: 1-5 was voorzegd, en op hen in de eerste plaats betrekking had, de belofte, "die gij" zei Hij, "van Mij gehoord hebt" reeds in de dagen van Mijn vlees (Luk. 11: 13; 12: 12 Joh. 14: 16 vv, 26; 15: 26v.), vooral ook, als Ik na Mijn opstanding nog met u sprak van het koninkrijk Gods (vs. 3).

Hoe vreemd! Was het niet buiten de poorten van Jeruzalem, dat Christus gekruisigd was, en was daarbinnen niet het volksgeschreeuw gehoord: "Kruist Hem! Zijn bloed kome over ons en over onze kinderen! " En in de moordstad moesten de discipelen blijven. Zij zelf hadden liever naar Galilea gewild; immers daar hadden zij minder vijanden en meer vrienden; daar waren zij ook meer thuis, daar konden zij Christus ook meer vrij belijden. Te Jeruzalem moesten zij aanvankelijk met gesloten deuren vergaderen, en altijd stonden zij bloot om door de vijanden van de Heere ontdekt en overvallen te worden en toch moesten zij daar blijven. Zo lopen Gods wegen altijd tegen de onze in. En daarom is het God gehoorzamen zo moeilijk, omdat  het  is tegen onze zin en wil in.  En  toch moet  God gehoorzaamd worden, anders handelen wij tegen ons eigen geluk.

5. a) Want Johannes de Doper doopte wel met water, zo als hij van zichzelf heeft gezegd (Luk. 3: 16. Joh. 1: 33), b) maar gij zult met de heilige Geest gedoopt worden, niet lang na deze dagen. Dit zal in de rijkste mate plaatshebben,  zodat gij er geheel van doordrongen wordt, terwijl gij vroeger slechts iets daarvan hebt verkregen (Luk. 9: 55. Joh. 20: 22).

a) MATTHEUS. 3: 11 Mark. 1: 8 Hand. 11: 16; 19: 4 b) Jes. 44: 3 Joël 2: 28 Hand. 11: 15

Er  was veel,  dat  de apostelen kon dringen,  na de hemelvaart  van hun Heer  zo  spoedig mogelijk uit Jeruzalem te gaan. Hun Heer had zelfs, zo scheen het, Jeruzalem niet beschouwd als het middelpunt van Zijn werk. De langste tijd waarin Hij het Koninkrijk Gods predikte, was hij in Galilea heen en weer getrokken. Hoe konden zij uit zichzelf op de gedachte komen Jeruzalem aan te zien voor het punt, waar zij de hefbomen moesten plaatsen, die de hele wereld uit haar verroeste hengsels moesten heffen? Wat was er van Jeruzalem te verwachten? Zoals  een  hen  haar  kuikens  verzamelt  onder  haar  vleugels,  zo  had  de  Heere  Jeruzalems kinderen onder de vleugels van Zijn genade willen vergaderen, maar zij hadden niet gewild; mochten  zij  hopen,  dat  hun  lokstem  na  dergelijke  mislukte  pogingen  in  de  harten  zou indringen? De stad was een moordenaarskuil, de mannen van Jeruzalem hadden de Zoon van God gedood. De overpriesters en oversten van het volk, die aan elke aanhanger van de Heere de dood hadden gezworen, hadden daar alle macht in handen. In Galilea waren de apostelen veiliger; daar hadden zij veel meer aanhangers en vrienden; van daar kon het Evangelie veel gemakkelijker in den vreemde worden overgebracht. Maar Jezus, aan wie door Zijn God en Vader een bijzondere zending aan de kinderen van het huis Israël’s was opgedragen, droeg ook Zijn plaatsvervangers op hun werk onder Israël te beginnen, en Jeruzalem, de heilige stad te beschouwen als de plaats, vanwaar, als het geestelijk middelpunt, alle krachten zich in beweging zouden stellen. Van Zion zou God blinkende verschijnen; van Jeruzalem zouden de boden  van  de  vrede  uittrekken,  om  daardoor  aan  de  gehele  wereld  te  betuigen,  dat  de zaligheid uit de Joden is, dat het Oude Testament de voorbereiding van het Nieuwe is.

De heiligheid van deze plaats wordt voorgesteld als zo sterk, dat alles wat van David’s tijd af ontheiligend over haar is gekomen, en in het bijzonder ook het vergieten van het heilig bloed, die heiligheid niet heeft kunnen opheffen (MATTHEUS. 27: 53).

Aan het bevel om in Jeruzalem te blijven, dat voor het menselijk gevoel zwaar en hard was, verbindt de Heere een belofte, en wel in het bijzonder de belofte. Nadat de aan de vaderen beloofde Verlosser gekomen is, blijft nog de uitstorting van de Geest over als de grootste en zaligste belofte, die spoedig zal worden vervuld. Jezus noemt haar de belofte van de Vader, omdat God de Vader in het Oude Testament door de profeten de gave van de Geest beloofd heeft; en Hij herinnert de discipelen omtrent deze belofte aan Zijn eigen woorden, hetgeen hoofdzakelijk verwijst naar die rede, zoals wij ze bij Johannes lezen.

De  Handelingen  van  de  apostelen  is  het  boek  van  de  Heilige  Geest,  die  na  Christus’ lichamelijke verwijdering Zijn plaatsbekleder op aarde is, die de kracht is, waardoor Christus zelf doorgaat van de hemel te werken en te regeren. Reeds het derde evangelie heeft duidelijk het karakter van een bijzondere verheerlijking van de zelfstandige en persoonlijke kracht in het goddelijke wezen, dat in het Oude zowel als in het Nieuwe Testament de Heilige Geest wordt  genoemd; zo  mogelijk is  dit  in een nog sterkere graad bij de Handelingen van de apostelen  het  geval.  Dadelijk  in  het  begin  van  dit  boek  treedt  de  Heilige  Geest  op  de voorgrond. Als bewerker van de gemeenschap tussen de Heiland en de Zijnen, (vs. 2) als men het "door de Heilige Geest" met "uitverkoren" verbindt, wordt Hij als de belofte van de Vader opnieuw door de Zoon beloofd (vs. 4), en voorgesteld als het voornaamste dat door de doop

van Johannes werd afgebeeld. Herhaalde malen werd Hij aangekondigd als de bron van die kracht, waarin enige vroeger zo zwak gebleken Galileërs het Evangelie tot de einden van de aarde  zouden  brengen  (vs.  8).  Onder  gebed  wordt  daarop  de  komst  van  de  onzichtbare Plaatsbekleder verwacht, die de zichtbare Meester zou zenden (vs. 14). Spoedig daalt Hij neer,  brengt  Hij kracht  uit  de  hoogte  aan  en  de  gave  van  vreemde  talen  aan  de  kleine gemeente,  die  door  de  prediking  van  door  Hem  vervulde  mannen  met  duizenden  wordt vermeerderd (hoofdstuk 2). Een leugen tegen Hem, de Heilige Geest, misdreven, wordt aan het  echtpaar,  dat  zich daaraan schuldig  heeft  gemaakt,  met  een plotselinge dood  gestraft (hoofdstuk 5). Apostelen, evangelisten en armenverzorgers worden niet alleen met de Heilige Geest vervuld, maar deze spreken zelfs door Hem en uit de profeten van het Oude en Nieuwe Verbond (hoofdstuk 6: 3; 7: 55; 10: 19; 13: 2; 20: 28; 21: 11; 28: 25). Uit hetgeen dit geschrift van Lukas ons omtrent de werkingen van de Geest en Zijn persoonlijke werkzaamheid in het rijk Gods openbaart, leert zij ons kennen, wat de Geest zowel in onderscheiding van, als in de gemeenschap met de Vader en de Zoon in het goddelijk Wezen zelf is, namelijk de liefde -hier niet slechts als een eigenschap, maar als goddelijke levenskracht gedacht, die, van de Vader uitgaande, weer van de Zoon tot de Vader terugkeert, zoals zij tevens van de Vader en de Zoon uitgaat en aan het schepsel wordt ingeblazen. Beeldt de Vader Zich in de Zoon af, in de Heilige Geest stort Hij Zichzelf uit. Medeschepper met de Vader en de Zoon, zowel bij de schepping van de wereld als bij haar wedergeboorte is de Geest met de Vader en de Zoon, die God, aan wie om Zijn ondoorgrondelijke drievoudigheid, in het ondoorgrondelijke van de eenheid het "heilig, heilig, heilig" van de engelen en zaligen daar boven wordt toegezongen, in Wiens drievoudige naam het volk van de enige waarachtige God onder het Oude Verbond werd geheiligd (Num. 6: 9, 23vv.), en in Wiens drievoudige naam gedoopt en gezegend wordt (MATTHEUS. 28: 19, 2 Kor. 13: 13) de gemeente uit alle volken op aarde onder het Nieuwe Verbond.

De doop van Johannes gaf aan hen die zich lieten dopen recht op de Geest, die lichamelijk woonde in Jezus, die reeds midden onder hen was opgetreden; maar voordat Jezus werd verheerlijkt   was  als  het   ware  de  woonplaats  van  de  Heilige   Geest   besloten  in  de godmenselijke  persoon  van  de  Gezalfde;  van  Hem  ademde  Hij  de  discipelen  tegen, omstroomde hen en verlichte hun zielen. Nadat Jezus in Zijn heerlijkheid was ingegaan, heeft Hij Zijn gelovigen tot woonplaatsen van de Heilige Geest gemaakt, opdat nu de stromen van de Geest uitvloeien in de wereld; deze is de kracht, de pinksterkracht, die de Heere aan de discipelen belooft.

"Niet lang na deze dagen" zal de belofte van de Geest worden vervuld. De tijdbepaling is zo gesteld, dat een blij haasten en een gelovig wachten (2 Petrus 3: 12) tegelijk moest worden opgewekt en het geloof moest worden geoefend.

Het is opmerkelijk dat de Heere hier wel de tijd begrenst, maar niet bepaalt, zo als Hij van Zijn opstanding bepaald zei, dat deze op de derde dag zou plaatshebben. De reden hiervan valt echter in het oog. De voorspelling van de dag van de opstanding betrof de Heere zelf, en was  van  het  uiterste  gewicht  om  met  volkomen  zekerheid  aangewezen  te  worden.  De uitstorting van de Heilige Geest betrof de discipelen, en het was nodig voor hen, dat zij de juiste  tijd  van  deze  uitstorting  niet  zagen  aangewezen.  Immers  wij  weten  dat  men  om wakende, wachtende en biddende te blijven, een prikkel nodig heeft. Hadden de discipelen geweten, dat zij reeds over tien dagen de beloofde komst van de Heilige Geest te verwachten hadden, hoe gemakkelijk waren zij van elkaar afgezonderd gebleven tot die tijd toe; nu waren zij echter allen eendrachtig bijeen. Een bepaalde tijd wacht men kalm af en intussen doet men iets anders. Het is evenzo met de verwachte wederkomst van de Heere.

6. Zij dan, die samengekomen waren (vs. 4) en met Hem de weg naar de Olijfberg (vs. 12) hadden gewandeld, vroegen Hem naar aanleiding van hetgeen Hij hun zo-even had gezegd (vs. 4), zeggende:
a) Heere! zult Gij in deze tijd, waarvan Gij spreekt, als Gij ons aankondigt, dat de uitstorting van de Geest, in Joël 3: 1v. beloofd, niet lang na deze dagen in Jeruzalem zal plaatshebben, aan het volk van Israël, het vervallen koninkrijk weer oprichten?

a) MATTHEUS. 24: 3

7. En Hij zei tot hen, een nadere verklaring omtrent de tijd van een wederoprichting van het rijk van Israël afwijzende: Het komt u niet toe, het behoort niet tot de toerusting tot uw ambt, waarover  Ik  hier  alleen  spreek,  te  weten  de  tijden  of  gelegenheden,  die  de  Vader  tot verwezenlijking van die wederoprichting, in Zijn eigen macht gesteld heeft, zodat niet eens de engelen daarvan weten (MATTHEUS. 24: 36).

8. Maar daarin bestaat de toerusting tot uw ambt (terwijl Ik nog aan één van u in het bijzonder zal verschijnen, om hem te openbaren wat in de kerk zal geschieden (Openbaring 1: 1v. Joh. 16: 12v. ; 21: 22), gij zult ontvangen de kracht van de Heilige Geest, die over u komen zal. Gij zult tot hetgeen gij volgens Joh. 15: 27 moet verrichten, kracht van boven ontvangen, als de Heilige Geest over u komt; en gij zult door die u ten deel geworden kracht Mijn getuigen zijn,  zowel  in  Jeruzalem  als  in  heel  Judea,  het  uitgangspunt  van  uw  werkzaamheid,  en vandaar verder in Samaria (hoofdstuk 8: 4) en uiteindelijk tot aan het uiterste der aarde (Ps. 19: 5. Rom. 10: 18); gij zult op de weg van de heidenen gaan (MATTHEUS. 10: 5), en zelfs tot Rome doordringen (hoofdstuk 22: 21; 23: 11).

Niet van deze of gene in ‘t bijzonder onder de elven, maar van allen samen, zoals Lukas uitdrukkelijk opmerkt, ging de vraag in vs. 6 uit. Het was het plechtigste ogenblik, waarin zij werd gesteld, het laatste, beslissende ogenblik voordat de wolk kwam, die Jezus voor hun ogen opnam (vs. 9). Nu hebben wij volstrekt geen recht de vraag als een vraag van kinderlijke of vrouwelijke nieuwsgierigheid, als een vraag van dwaasheid of onrijpheid aan de kant van de  discipelen  te  behandelen,  zoals  meestal  door  de  schriftverklaarders  geschiedt.  Zij  is integendeel een vraag van de diepste en heiligste belangstelling, en hadden de discipelen die niet op dat moment op het hart gehad, dan zouden zij er niet toe gedeugd hebben om zich met de prediking van het evangelie eerst naar Jeruzalem en Judea te wenden, zoals de Heere hen toch  zelf  opdraagt  en  zoals  later  Paulus,  de  geroepen  heidenapostel,  steeds  op  zijn zendingsreizen eerst voor de Joden in hun synagogen optreedt. Het is echter geen woord zonder daad geweest, wanneer er in Joh. 20: 22 staat: "Jezus blies op hen en zei: Ontvang de Heilige Geest"; ook is het niet tevergeefs geweest, dat volgens vs. 3 de Heere gedurende de veertig dagen met de discipelen sprak over het rijk Gods. Wanneer zij dan hier naar een wederoprichting  van  het  rijk  voor  hun  volk  Israël  vragen,  hoeven  het  geen  vleselijke gedachten,  aardse  wensen,  wereldse begeerten te zijn,  die hun harten bewegen,  zoals zij beschuldigd worden door die schriftverklaarders, die omtrent de voorzeggingen in Jer. 31: 31vv. ; 33: 7vv., 14vv. Ezechiël. 11: 19vv. ; 36: 26vv. Joël 3: 1vv. Zach. 12: 10-13: 1 en andere dikwijls genoeg het goede begrip missen, en de daarin aanwezige moeilijke vragen menen te kunnen oplossen door de belofte van een rijk van David en van een nieuw Israël te veranderen in de belofte van een geestelijk rijk en van een kerk verzameld uit alle volken op aarde. De toekomst van Israël en de daaraan gegeven toezegging van een rijk der heerlijkheid treft toch de apostel Paulus op het hoofdpunt van zijn brief aan de Romeinen op de sterkste wijze het hart en pas als hij door het duistere van de tegenwoordige tijd is heengedrongen, zodat hij weet dat deze toezegging nog vaststaat, in de toekomst boven bidden en denken

verwezenlijkt  zal worden,  stort  hij zijn  hart  uit  in  die  lof voor  God  in  Rom.  11:  33vv. Wanneer Jezus tot de elven spreekt van de belofte van de Vader, waarop zij in Jeruzalem moeten wachten, en hun nader verklaart, dat zij met de Heilige Geest zouden gedoopt worden na niet lange tijd, dan voelen zij wel dat dit nog geenszins een volledige vervulling is van de profetie. Volgens deze toch zou over het hele volk de Geest van de genade en de gebeden worden uitgegoten, alle ongerechtigheid verzoend en de misdaad verzegeld worden en dan zou de tijd van de verkwikking voor het aangezicht van de Heere komen. Hoe is het nu met de vervulling van deze belofte? Zal zij, wanneer Jezus spreekt van een "niet lang na deze dagen" ook niet op hetzelfde moment geschieden? Het is aan de ene kant de liefde tot hun volk, die zo’n vraag bij hen te voorschijn roept, die liefde waardoor eens Mozes (Num. 11: 29) zei: "Och of al het volk van de Heere profeten ware, dat de Heere Zijn Geest over hen gave! " en aan de andere kant de liefde tot Christus zelf. De wederoprichting toch van het rijk voor Israël sluit de wederkomst van deze Zoon van David in zich, en slecht enige weken hiervoor heeft de Heere uitdrukkelijk aan één onder hen toegezegd, dat die zou blijven totdat Hij kwam (Joh. 21: 22). Dat wij de discipelen met hun vraag juist beoordelen, als wij haar op de zo-even medegedeelde wijze verklaren, bewijst de wijze waarop  Jezus ze behandelt. Hij noemt de discipelen geen dwazen en bestraft niet de hardheid van hun hart, zoals Hij toch zou hebben moeten doen, indien zij zodanige mensen waren als waartoe de uitleggers hun maken. Hij wijst ook de zaak, die hun harten bezighoudt, de wederoprichting van het rijk in Israël, niet af als een fantasie of een inbeelding, maar geeft bepaald te kennen dat Vaders macht nog zal volvoeren wat Hij beloofd heeft en verwezenlijken waarop de hoop en wens van de discipelen gericht is. Ja zeker - het is in Jezus’ ogen zeer te waarderen, dat de discipelen zo goed Zijn mening verstaan, en ondanks al het verschrikkelijke dat nu ongeveer zes weken geleden in Jeruzalem heeft plaatsgehad, ondanks het moordgeschrei en de handen van de kinderen van Zion die van Christus bloed dropen, toch de liefde voor Zion omwille van de belofte niet kunnen laten varen, en in plaats van vol wraakgedachten over de stad, alleen aan zichzelf en hun  zaligheid  in  Christus  te  denken,  Jeruzalem  geluk  en  duizendvoudige  zegen  van  het aangezicht van de Ontfermer toewensen. Maar wanneer, wanneer de tijd van de verkwikking van het aangezicht van de Heere zal komen, daarover moeten zij niet bezorgd zijn, maar tevreden, als Hij hen zonder nadere verklaring daaromtrent moet laten. Wij moeten ons ook hier verzetten tegen een verkeerde verklaring en een daaruit voortvloeiend misbruik van de woorden van Christus: "het komt u niet toe te weten de tijden en gelegenheden, die de Vader in Zijn eigen macht gesteld heeft. " Men vat niet alleen in populaire uitleggingen, maar ook bij wetenschappelijke verklaringen het: "het komt u niet toe" in de regel op in de zin van: "het is onbetamelijk van u, dat u tijd en uur verlangt te weten, waarop de wederoprichting van het rijk in Israël zal plaatshebben. Dat is een zaak, die de Vader in Zijn eigen macht gesteld heeft, die geheel in Zijn raadsbesluit verborgen ligt en daarom voor altijd moet verborgen blijven, zodat alle begeerte om die tijd te weten en alle pretentie dat men die weet, niets is dan goddeloze waanwijsheid en zelfmisleiding, die voor de zielen gevaarlijk is. " De Heere zelf heeft  in  Zijn  grote  eschatologische  rede  in  het  algemeen  de  gang  van  dat  goddelijk raadsbesluit aangegeven met de woorden (Luk. 21: 24): "Jeruzalem zal door de heidenen vertreden worden,  totdat  de tijden van de heidenen vervuld zijn.  " Later  heeft  de Heere hieraan een opgave van tijd toegevoegd, zoals Hij dat duidelijk doet in Openbaring 11: 2 en 3: "zij (de heidenen) zullen de heilige stad vertreden tweeënveertig maanden. En Ik zal Mijn twee   getuigen   (bevoegdheid   en   macht)   geven,   en   zij   zullen   profeteren   duizend tweehonderdzestig dagen (42 maanden), met zakken bekleed. " Wat moet dit nu betekenen? Is dat geen aanwijzing van een tijdsverloop dat moet plaatshebben en van tijdpunten waarop Jeruzalems  vertreding  en  de  macht  van  de  twee  getuigen,  en  daarmee  de  genadetijd,  de heidenen toegestaan,  ophoudt? En indien het  werkelijk  zo’n aanwijzing  is,  moet  het  dan misdadige waanwijsheid zijn als een uitlegger ook in dit opzicht de bedoeling van de Heere

zoekt te kennen? Men leze toch wat Petrus (1 Petrus 1: 10v.) zegt van de oudtestamentische profeten.  Begeerden  zij  naar  de  verschijning  van  Christus  in  het  vlees,  evenzo  is  alle profetisch   verlangen   van   de   nieuwtestamentische   gemeente   naar   Christus’   komst   in heerlijkheid. En hebben nu zij tot eer van de Heere, tot hun eigen vrede en tot zegen voor alle gelovigen onderzocht  op welke of hoedanige tijd de Geest  van Christus, die in hen was, duidde, dan is een dergelijk naspeuren van de nieuwtestamentische profetie voor een uitlegger nooit en te nimmer zonde. De Heere heeft ook niet gesproken van een onbetamelijkheid wat betreft het weten van tijd en uur, die de Vader in Zijn eigen macht gesteld had. Hij zegt alleen dat dit geen zaak was van de elven, die rondom Hem stonden, dat dit niet behoorde tot de toerusting tot hun ambt. Hij legt verder op het "u" de nadruk, door het voor aan de zin te plaatsen. "Niet u komt het toe, het is uw zaak niet" (vgl. de Gr. tekst), waarmee Hij te kennen geeft,  dat  Hij  één  onder  hen  reeds  had  bepaald,  om  voortaan  nadere  openbaringen  te ontvangen  (Joh.  21:  22),  maar  die  aan  de  anderen  in  verband  met  de  tijd  waarin  hun werkzaamheid viel, en de roeping die zij hadden te vervullen, moest weigeren. Evenals het de Heere Christus zelf niet toekwam, zolang de dagen van Zijn vlees duurden, dag en uur van Zijn eigen toekomst te weten (Mark. 13: 32), hetgeen echter niet uitsluit  dat  onmiddellijk vanaf Zijn staat van verhoging voor Hem alles duidelijk en helder was, zo kwam het ook aan de apostelen van Hem niet toe tijd of uur te kennen, die de Vader in Zijn macht had gesteld, wat betreft de wederoprichting van het rijk in Israël, zolang nog de tijd van de genade voor Israël duurde, en voordat  het  evangelie met  alle macht  aan de besnijdenis moest  worden gebracht (MATTHEUS. 23: 34); een dergelijk weten hadden de apostelen nu nog niet kunnen dragen. Geheel anders stonden echter de zaken, toen de heerlijkheid van de Heere van de tempel en van de stad geweken was (Ezechiël. 10: 18v. ; 11: 22) en de christelijke gemeente uit Jeruzalem was gegaan (Zach. 14: 3vv.) en verder nog alleen een evangelie aan de voorhuid kon worden verkondigd. Toen moest aan die apostel, die de Heere zich had verkoren tot profeet van Zijn toekomst, niet alleen in een gezicht worden getoond dat  de belofte voor Israël nog niet ten einde was en uiteindeljk toch nog zou worden vervuld, maar hem moesten ook de tijdruimten en tijdstippen worden meegedeeld tot aan de wederoprichting van het rijk van Israël, zoals eens aan Jeremia de jaren van de Babylonische ballingschap, en aan Daniël de tijd tot  op Christus nauwkeurig was aangewezen (Jer. 25: 11 Dan. 9: 24vv.). Met het verstaan  van  deze  profetie,  die  in  de  Openbaring  van  Johannes  wordt  gevonden,  is  het desgelijks  gesteld.  Er  kunnen  tijden  zijn,  waarin  het  aan  de  gemeente  van  Christus  niet toekomt deze te verstaan en de Heere het haar daarom onthoudt; maar er kunnen ook tijden komen, waarin zo’n verstaan behoefte wordt, en dan wordt het ook gegeven. Voor de laatste tijden nu zijn de getallen juist de cijfers aan het uurwerk in het huis van God: de wijzer geeft de uitlegging en slaat nu het uur zó dat werkelijk wordt vervuld waarop  de wijzer heeft gewezen, dan is gebleken dat de uitlegging juist was. "Tekenen der tijden" te willen opstellen is meestal een zeer bezwaarlijke zaak, want deze herhalen zich. Zo bijv. gebeuren heden in het Oosten zaken, die in het derde tiental jaren van onze eeuw reeds eens hebben plaatsgehad en een geheel gelijke gang als de vroegere gehad hebben - of zij uiteindelijk op hetzelfde punt zullen uitlopen? Wij hebben in ("Joh 16: 13", 3e opm.), waar wij reeds eenmaal op de plaats die voor ons ligt, hebben acht gegeven, een berekening voorgesteld die op die vraag antwoord geeft. De lezer zal het weten te verklaren, als hij zich herinnert dat het jaar 622 na Chr. het begin van de Mohammedaanse tijdrekening is: bij dat begin hoeft hij slechts de 42 maanden -1260 jaren, die in Gods raad volgens Openbaring 11: 2 voor de duur van de Mohammedaanse vertreding gesteld zijn, te rekenen, dan kent hij ook het einde daarvan.

Om te leren hoe u uw plicht moet vervullen als een getuige van Christus, moet u op Zijn voorbeeld zien. Hij getuigt altijd, bij de put van Samaria of in de tempel te Jeruzalem, bij het meer van Genesaret  of op de top van de berg. Hij getuigt  nacht  en dag; Zijne machtige

gebeden zijn als muziek  voor  God  in Zijne dagelijkse erediensten.  Hij getuigt  onder  alle omstandigheden.  Schriftgeleerden en Farizeeërs kunnen Zijn mond  niet  sluiten; zelfs voor Pilatus legt Hij een goed getuigenis af. Hij getuigt zo duidelijk en helder, dat er geen gebrek in Zijn getuigenis is. Christen, maak uw leven tot een helder getuigenis. Wees als de beek, waarin u elke steen op de bodem zien kunt; niet als de moddersloot, waarvan u alleen de oppervlakte zien kunt, maar helder en doorschijnend, zodat de liefde van uw hart voor God en mensen zichtbaar wezen kan. U hoeft niet te zeggen: "Ik ben waar", maar wees waar. Roem niet op uw oprechtheid, maar wees oprecht. Dan zal uw getuigenis zodanig zijn dat de mensen het moeten zien. Trek nooit uit vrees voor zwakke mensen uw getuigenis in. Uw lippen zijn door een kool van het altaar aangeraakt. "Zaai uw zaad in de morgenstond en trek uw hand ‘s avonds niet af. " Sla geen acht op de wolken, raadpleeg de wind niet, getuig voor de Heere in alle jaargetijden, en als het gebeuren mag, dat u, in welke gedaante ook, om de wil van Christus en het evangelie lijden zult, omtrek u dan niet, maar verheug u over de eer die u opgedragen wordt, dat u waardig geacht wordt met uw Heer te lijden, en verheug u ook hierin, dat uw smarten, uw verliezen, uw vervolgingen, u een bolwerk zullen maken, waaruit gij vrijmoediger en met groter kracht voor Jezus Christus zult kunnen getuigen. Sla uw groot Voorbeeld gade, en wees van Zijn Geest vervuld. Bedenk dat u veel onderwijzing nodig heeft, veel ondersteuning, veel genade en veel nederigheid, opdat uw getuigenis ter verheerlijking van uw Meester zal zijn.

9. En toen Hij dit gezegd had, en ten afscheid ook zegenend de hand had opgeheven (Luk. 24: 50) werd Hij opgenomen, als door een onzichtbare hand (Fil. 2: 9) langzaam in de hoogte geheven, daar zij het zagen, zichtbaar van de aarde ten hemel stijgende, zodat Hij nu niet, zoals eerder, plotseling voor hen verdween. En een wolk nam Hem vervolgens, als Hij nu aan hun gezicht moest worden onttrokken, weg van hun ogen (vgl. 2 Kon. 2: 12).

Het gebeurde bestond dus uit twee delen. Eerst verhief zich de Heere zichtbaar. De ogen van de apostelen konden Hem een tijd lang volgen, zoals Hij in de hoogte zweefde. Vervolgens nam een wolk, onder Hem komende, Hem voor de ogen van de discipelen weg.

De  wolk  die  Hem  in  zich  opnam  voor  hun  ogen,  is  de  zichtbare  openbaring  van  de tegenwoordigheid van God, die de Zoon tot zich neemt in de heerlijkheid van de hemel.

Het is juist niet gezegd, dat de Heere krachtens Zijn eigen wil de wolk tegemoet ging. Ik zou echter het "werd Hij opgenomen" zo opvatten, dat het door de eigen beweging van Christus plaatshad, waartoe Joh. 3: 13 en 20: 17 volledig recht geven. Jezus wilde nu ten hemel varen, en verhief Zich boven de aarde. Zijn wil was ook de wil van Zijn Vader. Hij wist tijd en uur. De Heere, die tot God wilde opvaren, kwam de wolk die Hem wilde opnemen, volgens Gods bestuur tegemoet.

Daar door de wijze, waarop hier de hemelvaart  van Christus wordt voorgesteld, de kloof tussen hemel en aarde niet door een plotselinge daad wordt overgesprongen, maar in rustige aanschouwelijke  continuïteit  wordt  doorgegaan,  zo  wordt  het  aardse  verleden  van  Jezus geenszins weggeworpen, of ook maar achterwaarts geschoven; het wordt als een blijvende, eeuwige  grond  vastgehouden,  en  met  hemels  licht  verhelderd.  Wat  dus  door  dit  aardse verleden was begonnen en gesticht, wordt door de hemelvaart niet achtergelaten of verlaten, maar zal, even zeker als het lichamelijk bestaan van Jezus waardig wordt geacht een vrije en hemelse  bestaansvorm  te  verkrijgen,  een  verhoogde  kracht  en  een  verheerlijkt  leven deelachtig moeten worden. Terwijl het opvaren van Elia te vergelijken is met de vlucht van

een vogel, die niemand kan volgen, is de hemelvaart van Jezus als een brug die tussen hemel en aarde gelegd is voor allen, die door zijn aards leven tot Hem zijn getrokken.

10. En alzo zij, in aanbiddend zwijgen verzonken, ook toen nog onafgewend hun ogen naar de hemel  hielden,  terwijl  Hij  heenvoer,  zie  twee  mannen  stonden  bij  hen  in  witte  kleding, namelijk engelen, zonder dat zij een nederdalen van deze hadden opgemerkt (Luk. 24: 4. Joh. 20: 12).

11. Die verschijning zelf was reeds vertroostend en opwekkend, maar bovendien werd die troost en opwekking, die zij hadden te brengen ook nog in woorden gekleed. Zij zeiden: Gij Galileese mannen! Gij zijt in de ogen van de wereld wel veracht, maar als discipelen van Jezus door God rijkelijk begenadigd. Wat staat gij en ziet op naar de hemel, als ware er op het toneel van de wereld niets voor u te doen? Deze Jezus, die van u opgenomen is in de hemel,
a) zal alzo komen, op dezelfde wijze van de hemel in een wolk neergedragen, zoals gij Hem, door een wolk gedragen, naar de hemel hebt zien heenvaren, en waarvan gij Zijn getuigen zult zijn (hoofdstuk 2: 33vv. en 3: 21).

a) Dan. 7: 13 MATTHEUS. 24: 30 Mark. 13: 26 Luk. 21: 27 1 Thessalonicenzen. 1: 10 2 Thessalonicenzen. 1: 10, Openbaring 1: 7

Wat is de Heiland getrouw. Hij was nauwelijks verdwenen uit de ogen van Zijn discipelen, of Hij zendt twee van Zijn hemelse boden om hen te versterken. Dat was als het ware een handgeld tot de vervulling van Zijn grote toezegging van de zending van de Geest.

"Gij Galileese mannen, " zo worden de discipelen aangesproken; een hogere erenaam konden thans de engelen voor hen niet vinden. Sinds de Galileër Jezus de hemel had ingenomen, was het woord vervuld, dat Jesaja (6: 1vv.) van het Galilea der heidenen had voorzegd; de Heere heeft het dwaze van de wereld uitverkoren. Daarom was het voor hen geen tijd om moedeloos naar de hemel te staren, alsof nu de hemel en de Heer van de hemel hun was ontnomen, als ware er nu voor hen geen andere raad, dan om eenzaam in troosteloze weemoed hun leven op aarde  te  verdromen.  Zij  moesten  nu  geheel  in  hun  waardigheid  als  Galileërs  optreden (hoofdstuk 2: 7; 4: 13); zij moesten door woord en daad bewijzen, dat,  als werkelijk uit Galilea geen profeet opstond (Joh. 7: 52), God voor dit verachte land nog iets beters had voorzien - Galileërs zouden geen profeten, zij zouden meer zijn, namelijk apostelen van de grote God,  Die  moet  heersen, totdat  alle vijanden tot  een voetbank aan Zijn voeten zijn gelegd, en Wiens hemelvaart niets minder is dan Zijn eerste opstaan tot Zijn wederkomst.

12.  Toen  herinnerden zij zich het  bevel van Christus in vs.  4 en keerden zij terug naar Jeruzalem, van de berg, die genaamd wordt de Olijfberg, die is nabij Jeruzalem, liggende van daar niet verder dan een sabbatsreis, omstreeks 2000 ellen Le 19: 37.

13. En toen zij ingekomen waren in de stad, gingen zij, daar zij behoefte hadden om zich in stilte af te zonderen, op in de opperzaal van dat huis, dat zij reeds vroeger (Joh. 20: 19, 26) voor vergaderingen hadden gebruikt De 22: 8, waar zij tot aan Pinksteren bleven, namelijk als plaats van gemeenschappelijk samenzijn. De elven, die daar vergaderd waren Uit 5: 1, Petrus en  Jakobus,  de  oudere,  en  Johannes  en  Andreas,  Filippus  en  Thomas,  Bartholomeüs  of Nathanaël en Mattheus, Jakobus de jongere, de zoon van Alfeüs, en Simon Zelotes, of van Kana, en Judas de broeder van Jakobus de jongere.

14. Deze allen waren eendrachtig volhardende in het bidden en smeken, zoals zij ook aan de godsdienstige verrichtingen in de tempel gezet deelnamen, met de vrouwen (Luk. 23: 55; 24: 10)  en  Maria,  de  moeder  van  Jezus  en  met  a)  Zijn  broeders,  voor  zover  deze  tot  de apostelkring behoorden, en de overige bloedverwanten (Luk. 23: 49).

a) MATTHEUS. 13: 55

Toen de apostelen de stad weer waren ingetreden, verstrooiden zij zich niet, maar bleven eendrachtig bij elkaar, en bereidden zich ernstig met gebed voor op de beloofde uitstorting van de Geest. Als in Luk. 24: 53 wordt gezegd, dat zij steeds in de tempel waren, kan dat slechts zo bedoeld zijn, dat zij gedurende de gewone uren van gebed, als al het volk gewoon was de tempel te bezoeken, ook daar waren. De overige tijd daarentegen wijdden zij zich in de  opperzaal  van  een  huis,  afgezonderd  van  het  gedruis  van  de  wereld,  aan  heilige bezigheden. Dat bijzondere huis was zeker hetzelfde als waarin wij op de bovengenoemde plaatsen de discipelen gedurende de verschijningen van de Herrezene bij elkaar vinden; en dit was misschien wel hetzelfde waarin Johannes de moeder van de Heere bij zich opnam (Joh. 19: 27), omdat wij ook onder degenen, die mede tot de heilige vergadering behoorden, Maria, evenals de broeders van Jezus aantreffen. Van de broeders van Jezus zelf (Mark. 6: 3) bevond zich slechts een Jozes niet onder het getal van de apostelen. Hij was zonder twijfel nog in de dagen  van  Jezus’  aardse  leven  door  de  nauwe  verbintenis  met  de  beide  Maria’s  (vgl. MATTHEUS. 27: 56 en 61) reeds tot het geloof gekomen. Op de zwagers, die ook onder de uitdrukking "broeders" begrepen zijn (Joh. 7: 3vv.), zal ook het kruislijden wel een diepe indruk hebben gemaakt (Luk. 23: 49); zij kwamen echter pas tot het geloof bij de verschijning van de Opgestane op de berg in Galilea (MATTHEUS. 28: 16vv.), die wij onder de 500 in 1 Kor. 15: 6 mede aanschouwden. Dat Lukas de elf apostelen nog eens met name voorstelt, heeft ten doel dadelijk aan het begin van Zijn boek de personen op de voorgrond te plaatsen, die het middelpunt van de gemeente van Christus vormden, en aan wie in de eerste plaats de belofte van de Geest was gegeven. Het apostolaat is iets eenmaligs, daar dit voor eens de grond van de kerk moest leggen, en mag niet worden verwisseld met het presbyteriaat of episcopaat, dat later in de plaats is gekomen. Ook Petrus, hoewel hij tegenover elke gemeente als apostel staat, schikt zich evenwel in de reeds door andere apostelen gestichte gemeenten en de aanwezige oudsten eenvoudig als een medeouderling (1 Petrus 5: 1, vgl. 1: 1).

II.  Vs.  15-26.  Volgens hetgeen de Heere nog bij Zijn hemelvaart  aan de discipelen had betuigd, moest Jeruzalem het uitgangspunt van hun getuigen voor de wereld zijn. Alzo moest aan het volk van Israël het allereerst de zaligheid worden verkondigd in naam van Jezus de gekruisigde en verhoogde; derhalve stond de betekenis van het twaalftal voor de kring van de apostelen nog vast. Omdat dit nu niet meer vol was, maar ten gevolge van Judas dood was verminderd, is het een zeer juiste gedachte van Petrus, die hier openbaar wordt, dat nog in deze dagen van voorbereiding het getal moest worden aangevuld. Deze zaak wordt tot stand gebracht op een zodanige wijze, dat de Heere van de hemel wel onzichtbaar, maar werkelijk ingrijpen moet en van degenen die gedurende Zijn leven op aarde bij Hem geweest zijn, kan aanwijzen wie volgens Zijn wil in de leeg geworden plaats kan intreden.

EPISTEL OP DE St. MATTHIAS-DAG

Vgl. ("Uit Wat betreft zijn einde twijfelt de traditie of zij hem, evenals Petrus, de kruisdood zal doen lijden, of als Johannes (Joh. 21: 18vv.) zacht en stil zal laten inslapen. Wil men in zodanige jaren, wanneer over vrije teksten wordt gepredikt en 24 februari op een zondag valt, deze  afdeling  tot  tekst  nemen,  dan  kan  (volgens  Langbein)  het  thema  luiden:  dat  bij de

oplossing van elke moeilijke levenstaak het woord van God alleen zeker luidt: 1) het doet ons ook  de meest ingewikkelde omstandigheden, waarin wij zijn, als goddelijke beschikkingen beschouwen, 2) het geeft ons de rechte aanleiding, de gewichtige omstandigheden, die ons op de rechte weg kunnen leiden, duidelijk te overzien en 3) leert ons in gelovig gebed aan de Heere zelf de eindbeslissing over te geven.

15. En in die dagen, waarvan vs. 14 spreekt, stond Petrus op in het midden van de discipelen, daar hij volgens het primaat door de Heere uitdrukkelijk vernieuwd, nu handelde als dienaar van de apostelen en het hoofd van hun gemeenschap, en hij sprak: (er was nu ten dage dat dit plaatshad, een schare bijeen (Openbaring 3: 4; 11: 13) van omtrent honderdtwintig personen), een geheel dus = 12x10, dat het geheel van het huis Israël’s voorstelde (hoofdstuk 26: 7).

In vs. 3vv. was sprake van de elf apostelen, godvrezende vrouwen, van Jezus’ moeder en Zijn broeders, die te zamen slechts ongeveer 20 personen uitmaakten; nu vinden wij hier opeens een schare van omtrent honderdtwintig personen. Waarschijnlijk zullen de honderd, die erbij gekomen zijn, wel geen gelovigen uit Jeruzalem zijn geweest, zoals men in de regel zonder verdere grond veronderstelt. Dezen toch zouden zich wel dadelijk bij de overigen hebben aangesloten, en zouden dan zonder twijfel reeds in vs. 12vv. door Lukas zijn vermeld; ook vindt men behalve van Nicodemus en Jozef van Arimathea in de evangeliën geen spoor van zodanige gelovigen. Wij moeten dus aannemen, dat hier één van de laatste van de tien dagen tussen  Hemelvaart  en  Pinksteren,  en  wel  op  z’n  vroegst  de  21e  mei  of  ook  de  dag voorafgaande aan het feest is bedoeld en dat op deze dag van de vijfhonderd gelovigen in Galilea (1 Kor. 15: 6) zich dat getal in Jeruzalem op het feest heeft bevonden, en zich daar spoedig zal hebben aangesloten. Deze waren dan de mensen die volgens MATTHEUS. 28: 16vv. getuigen konden zijn van Jezus’ opstanding (vgl. vs. 22), waarvan zij zich bepaald hadden overtuigd. In Jeruzalem is daarentegen behalve aan Maria Magdalena, aan Simon Petrus, de beide Emmaüsgangers en de elf discipelen, aan niemand een verschijning van de Opgestane ten deel geworden, zodat ook van deze zijde de bovengenoemde veronderstelling van  de  uitleggers  ondoordacht  en  onjuist  blijkt  te  zijn.  Dergelijke  veronderstellingen  en aangenomen meningen zijn er nog vele in de theologische wetenschap, zoals bijv. ook deze dat Lukas van geboorte een heiden zou zijn geweest, waarbij men zich beroept op de plaats Kol. 4: 10-14 (vgl. het slotwoord op het evangelie van Lukas), maar hier openbaart hij zich door  twee  sterke  Hebraïsmen  in  zijn  schrijven,  duidelijk  genoeg  als  een  geboren  Jood. Dergelijke hebraïsmen kunnen er nog vele worden aangewezen en het is volstrekt ondenkbaar dat een oorspronkelijke Griek, die weer voor Grieken en niet voor Hebreeën schreef, zich op deze zou hebben toegelegd.

16. Mannen broeders! (hoofdstuk 2: 29, 37) deze schrift, die in de later (vs. 20) aan te halen twee plaatsen vervat is, moest vervuld worden, a) die de Heilige Geest door de mond van David, gezien het feit dat beide psalmen door hem gemaakt zijn, voorzegd heeft over Judas, die in de geschiedenis (MATTHEUS. 26: 47vv.) Mark. 14: 43vv. Luk. 22: 47vv. Joh. 18: 3vv.) de leidsman geweest van degenen, die Jezus vingen.

a) Ps. 41: 10 MATTHEUS. 26: 23 Joh. 13: 18

Herstelde eenmaal de profeet Elia het altaar van de Heere door de opbouw van twaalf stenen, naar het getal van de kinderen van Israël (1 Kon. 18: 30-32), voordat hij het vuur uit de hemel over zijn brandoffer afriep tegenover de Baäl, het bevreemde niet dat ook hier het door Judas’ afval verbroken twaalftal van Jezus getuigen geheeld wordt voordat op de gemeenten het vuur van  de  Heilige  Geest  zal neerdalen.  Tot  de  toevoeging  van  een  twaalfde  apostel bij de

overgebleven  elf  doet  Petrus  naar  zijn  aard  en  rang  onder  hen  het  voorstel,  straks hoogstwaarschijnlijk  het  gebed.  Het  voorstel draagt  de  kenmerken  van  een  aanvankelijke leiding en drijving door de Heilige Geest, zoals die nog nooit  tevoren door de apostelen ondervonden was, noch door hen gedurende het verblijf van de Meester op aarde had kunnen ondervonden worden. Men bemerkt het aan de toon van verzekerdheid als op hoger gezag, waarop de woorden van de apostel gestemd zijn, aan die opvatting vooral van de profetieën van het Oude Testament, zo geheel gelijkwaardig met de wijze, waarop in de Evangeliën de Meester zelf voor het nog ongeopende verstand van de discipelen de Schrift uitlegt. Deze schrift moest vervuld worden. Straks (vs. 20) volgen de bedoelde plaatsen, beiden uit het boek van de psalmen, beiden uit psalmen die de naam van David als hun dichter in het opschrift voeren. Treffend slaan zij op elkaar en drukken zij verenigd het aanvankelijk oordeel over de verrader onder de apostelen uit. In psalm 69 (vs. 26) was door David over zijn goddeloze vijanden de vloek uitgesproken: "Hun paleis (of woonstede) zij verwoest, in hun tent zij geen inwoner; " in psalm 109 (vs. 8) was door dezelfde voorvader een voorbeeld van de Christus op  gelijke  wijze  van  dergelijke  haters  gezegd:  "Een  ander  neme  zijn  ambt.  "  In  beide uitspraken ziet Petrus door de Heilige Geest een voorzegging van het lot van Judas, een aanwijzing hoe er over zijn ambt beschikt worden moet.

Wat Petrus voorstelt omvat twee nauw verbonden zaken: 1) het heengaan van een apostel, 2) de vereiste aanstelling van een andere in zijn plaats; beide plaatst hij echter in het licht van Gods Woord. Dat een apostel van de Heere zo diep kon zinken om aan hen, die Jezus wilden gevangennemen, de weg te wijzen en dat deze een zo vreselijke dood was gestorven, moest ernstige bedenkingen opwekken en kon zo gemakkelijk ergernis verwekken dat het van groot belang was de zaken in het rechte licht te stellen. Dit doet Petrus, terwijl hij laat voorafgaan, dat het zo moest plaatshebben, dat het niet bij toeval was geschied, maar de vervulling was van profetieën, die de Schrift bevat. David heeft door ingeving van de Heilige Geest van Judas, van zijn daad en haar straf, namelijk van de bestemming van zijn eigendom en het bezetten van zijn plaats door een ander geprofeteerd. Daarbij wil echter Petrus niet beweren dat David persoonlijk, met helder bewustzijn, bij hetgeen hij op die plaatsen in de psalmen zegt, aan niemand anders gedacht heeft dan aan Judas en diens apostelschap; want hij zegt niet dat David van Judas gesproken heeft, maar dat de Heilige Geest door David’s mond van Judas had geprofeteerd. Dit komt geheel overeen met de opvatting, dat David in die liederen zijn eigen smart heeft uitgedrukt en zijn vijanden bedoeld heeft die hij wel kende, maar, door de Geest van God bezield, gedachten en woorden heeft uitgesproken, die in de lotgevallen van de Verlosser  hun volkomenste vervulling  moesten vinden in de werkelijkheid,  in het bijzonder in de tegenwoordige verrader, tegen wiens ontzettend einde en uitwerping uit het ambt elke vroegere ontzetting van het ambt slechts een zwak schaduwbeeld was.

17. a) Want hij was, wat vooreerst de vervulling aangaat van de tweede verwijzing, die over zijn ambt handelt, met ons, met de elven gerekend, daar hij ter aanvulling van onze kring de twaalfde was en had het lot van deze bediening, van dit discipelschap, verkregen evenals wij die het nu nog bezitten (Luk. 6: 12-16).

a) MATTHEUS. 10: 4 Mark. 3: 19

18. Deze dan heeft, wat verder de eerste verwijzing aangaat, die de vloek van God uitspreekt over de woning en de tenten van degenen op Wie zij ziet, verworven een akker door de koop die zij gesloten hebben, die mede aan zijn daad schuldig waren (MATTHEUS. 27: 6vv.). Hij heeft die verkregen door het loon van de ongerechtigheid, voor de dertig zilverlingen, die hij als verrader ontving. a) En hoe vreselijk is zijn einde geweest; nadat hij zichzelf gewurgd had

en naar voren gevallen was van een rots naar beneden, is hij midden opgebarsten, en al zijn ingewanden zijn uitgestort, terwijl hij de aarde met zijn bloed verontreinigde.

a) 2 Sam. 17: 23

Er zijn er die menen, dat Judas de akker van de pottenbakker zou verkregen hebben, voor zover hij aldaar begraven is. Maar het is in de Heilige Schrift een zeer gewone uitdrukking, dat iemand gezegd wordt iets te doen, wanneer hij daartoe gelegenheid geeft. In deze zin zouden wij het liever opvatten, zodat Judas door zijn gruwzaam verraad gelegenheid gegeven heeft, dat de akker van de pottenbakker tot een begraafplaats voor de vreemdelingen gekocht en de akker van het  bloed genoemd zou worden. Het  schromelijk  einde van de verrader beschrijft Lukas op deze wijze: naar voren gevallen zijnde, is hij midden opgebarsten, en al zijn ingewanden zijn uitgestort. Mattheus zegt, dat hij zich zelf gewurgd zou hebben. Het een en ander laat zich zeer goed combineren, wanneer men de zaak zo begrijpt dat Judas zich verhangen heeft en vervolgens de strop gebroken is, zodat hij daardoor voorover gestort is, met het gevolg dat hij barstte en al zijn ingewanden uitgestort werden. Het Griekse woord, bij Mattheus door gewurgd vertaald, wordt soms in het algemeen voor een gewelddadige dood gebruikt. Mattheus zal dan in het algemeen verhalen dat Judas in een woedende wanhoop zijn gewelddadige handen aan zichzelf geslagen heeft, terwijl Lukas de nadere omstandigheden van dit akelig voorval meer bijzonder weergeeft.

19. En het voorgevallene, zo-even herinnerd, is bekend geworden aan allen, die in Jeruzalem wonen, alzo dat die akker, die in Tofeth of het dal Ben-Hinnon (Jer. 19: 6) gelegen is, omdat hij voor het bloedgeld van de dertig zilverlingen is gekocht (MATTHEUS. 27: 8) en verder om de verontreiniging met het bloed van de verrader zelf, in hun eigen taal door de bewoners van Jeruzalem genoemd wordt Akeldama, dat is een akker van het bloed.

De woorden: "in hun eigen taal" en "dat is een akker van het bloed" zijn twee ophelderingen van Lukas, door hem in de rede van Petrus ingevoegd, en berekend naar het standpunt van de lezer;  het  onderscheiden  van  deze  van  Petrus  eigen  woorden  kon  hij  aan  de  lezer  zelf toevertrouwen. Er is zeker niets onwaarschijnlijks in dat de naam spoedig na het einde van Judas in de mond van het volk gegeven werd aan het aangekochte stuk grond, dat de openbare bestemming verkreeg een begraafplaats te zijn. Zo kon Petrus reeds nu (zeven weken na de gebeurtenis) deze naam naar de bedoeling van zijn rede aanhalen.

De akker van de pottenbakker in het dal Ben-Hinnon, dat Jeremia eens tot een plaats en tot een symbool van zijn vlek over Jeruzalem had gemaakt, hebben de oversten van het volk voor dertig zilverlingen gekocht, zodat Zacharias’ profetie Uit 27: 10 vervuld werd en de zonde van het volk, dat zijn Messias vermoord had, van deze vervloekte plaats ten hemel schreide. Judas nu heeft zijn eigendomsrecht op deze akker doen gelden, terwijl hij heenging, evenals Achitofel naar zijn huis (2 Sam. 17: 23), naar zijn eigen plaats (vs. 25) en zichzelf daar om het leven bracht. Ontzettend in bezit nemen! Naar beneden stortende is hij opengebarsten, en al zijn ingewanden zijn uitgestort; het touw, waarmee hij zich vermoordde, scheurde in tweeën en zijn lijk stortte openbarstende ter aarde, zo werd deze begrafenisakker ingewijd (Jer. 19: 11) tot voorspelling aan de goddeloze Joden, de navolgers van Judas als voorganger, die in de Heiland de beloofde erfenis van zich hadden gestoten en daartegen de vloek van smaad en dood hadden geruild.

Bij de verscheidenheid (geenszins strijdigheid) van de verhalen over Judas’ dood bij Mattheus en hier bij Lukas, hebben wij in het Evangelie van de eerstgenoemde de voorstelling van het

oordeel, dat de ongelukkige over zichzelf in zijn onboetvaardig berouw voltrok, en voorts (dubbel  indrukmakend)  pas  later  in  de  Handelingen,  de  ontzettende  vermelding  van  het oordeel dat van hoger hand aan het reeds gestorven lichaam werd opgelegd. Evenmin is er strijd tussen de melding bij Mattheus van een akker door de overpriesters voor het bloedgeld gekocht en die bij Lukas hier ter plaatse van een akker die Judas verwierf door het loon van de ongerechtigheid. Bij de beknoptheid toch van de stijl van onze gewijde schrijver was het eerder eigenaardig en zonder gevaar van misverstaan te worden, voor hen die de gebeurtenis van  elders  kenden,   het   verwerven  van  het   veld,   tengevolge  van  het   verraad,   door medeplichtigen, aan de verrader toe te schrijven.

Eveneens kan men voor hen die de geschiedenis kennen, van Napoleon I zeggen: hij heeft oorlog met de hele wereld gevoerd en hij heeft zich een graf veroverd op St. Helena.

20. In deze laatste geschiedenis van Judas is vervuld wat in de Schrift is voorzegd, zoals reeds in vs. 16 daarop is gewezen. Want er staat geschreven in het boek van de Psalmen in Ps. 69: 26 en Ps. 109: 8 : Zijn woonstede worde woest, en er zijniemand, die daarin wone. Nu is een akker  van  het  bloed, een begraafplaats, duidelijk zo’n verwoeste, onbewoonde plaats. En verder lezen wij: Een ander neme zijn opzienersambt, zijn geestelijk ambt (1 Tim. 3: 1), dat hij zo schandelijk verbeurd heeft.

De "woeste woonstede" kan niet gepast het apostelambt van Judas betekenen, want in dit huis zou  niemand  in  zijn  plaats  wonen.  De  akker  daarentegen,  die  Judas  heeft  verkregen  tot woonstede  voor  het  loon  van  de  ongerechtigheid,  deze  is  een  woeste,  vervloekte  plaats geworden, een voorbeeld van de verwoesting die met de verwoesting van Jeruzalem over het Joodse land zou komen (vgl. Rom. 11: 9). Ziende op het apostelambt dat Judas met een woeste woonstede heeft geruild, ziet Petrus een ander psalmwoord vervuld.

Het was Petrus en alle anderen duidelijk, dat in het einde van Judas een oordeel lag, dat men moet beschouwen als de bevestiging en vervulling van de vreselijke vervloekingen, die David als de oudtestamentische Christus

Ps  109:  8,   tegenover  zijn  vijanden  had  uitgesproken.   Zo   wordt   dan  de  goddelijke noodzakelijkheid in het eerste psalmwoord met volkomen zekerheid erkend. Dat men echter ook nog op een tweede lied van David moest worden gewezen, ligt voor de hand; want het is juist die andere psalm, die in woorden de vloek juist naar zijn breedte en diepte zo beschrijft als wij die in werkelijkheid in het einde van Judas volvoerd vinden. In deze psalm wordt echter ook een uitdrukking gevonden, waardoor wordt aangewezen, hoe men zich te gedragen heeft ten opzichte van hetgeen de vervloekte in zijn ambt is toevertrouwd.

21. Het is dan nodig, opdat ook dit laatste woord tot vervulling komt in dit opzicht, dat van een ander sprake is die het opengevallen apostelambt zal ontvangen, dat van de mannen, die in  onze  vergadering  zijn  gekomen  en  die  met  ons,  de  elven,  omgegaan  zijn,  met  ons omwandelden en rondreisden, al de tijd, dat de Heere Jezus onder ons in en uitgegaan is, met ons voortdurend in contact zijn geweest (hoofdstuk 9: 28).

22. Beginnende van de doop van Johannes (vgl. Mark. 1: 1vv.) tot de dag toe waarop Hij, de Heere Jezus, van ons naar de hemel opgenomen is (Joh. 15: 27), een van deze met ons getuige worde van Zijn opstanding (hoofdstuk 2: 32).

"Een  van  degenen,  die  met  ons  omgegaan  zijn  al  de  tijd.  "  Daarin  liggen  twee  zaken opgesloten: ten eerste de mate van kennis: het moest iemand zijn, die met Christus, met Zijn persoon, Zijn woord en Zijn daden bekend was door eigen aanschouwen; en vervolgens een mate van trouw: het moest iemand zijn, die het de hele tijd bij Jezus had uitgehouden, zonder heen te gaan als zo velen, zonder zich aan Hem te ergeren als zo menigeen.

Dat het Petrus was, die met het voorstel optrad en in het gebed, waarmee tot de uitvoering werd overgegaan, voorging, lag niet alleen in het voortvarende van zijn karakter, maar ook en vooral in zijn hoedanigheden van eerste onder het twaalftal (MATTHEUS. 10: 2), die men hem tegenover Rome wel niet behoeft te betwisten, alsof met die persoonlijke voorrang van Petrus iets voor Rome gewonnen was. Buiten alle reden in elk geval is door sommigen deze aanvulling van het twaalftal toegeschreven aan voorbarigheid met voortvarendheid bij Petrus (een  voorbarigheid  die  dan  de  gehele  gemeente  zou  weggesleept  hebben  tot  een  gebed, waarvan de kennelijke verhoring in de aanwijzing van Matthias (vs. 26) niet kon miskend worden). Geen wonder dat waar de aard van de oudtestamentische profetie zozeer miskend wordt, ook de rede en het gedrag van Petrus in die miskenning gedeeld heeft. De eenvoudige en geestelijke opvatting van het hier geschreven woord leidt tot een geheel andere uitkomst. Dat in de roeping van Paulus later een bestraffing van de verkiezing van Matthias zou gelegen zijn geweest (alsof in elk geval Paulus niet een van de twaalven geheel afzonderlijke roeping, t.  w.  tot  de  heidenen,  ontvangen  heeft!)  is  één  van  de  (men  mag  zeggen)  onzinnige bedenksels, waarin zich bij gebrek aan eerbied en eenvoud van opvatting van het geschreven woord in onze overkritische eeuw ook andere nuchtere geesten schuldig maken.

De apostelen moesten voornamelijk getuigen van Jezus’ opstanding, aangezien Zijn leer en Zijn daden, evenals Zijn leven en sterven, temidden van de Joden was geschied en algemeen was  bekend  geworden,  terwijl  daarentegen  de  verrezen  Heiland  niet  aan  het  hele  volk verschenen was, maar zich slechts aan de gelovigen had vertoond en toch Zijn opstanding de grondslag is van het geloof (1 Kor. 15: 14). Immers door de opstanding rechtvaardigde God die in de geest, die geopenbaard was in het  vlees (Rom. 1: 4,  1  Tim. 3: 16). Daardoor verheerlijkte Hij de Zoon en in de Zoon Zichzelf.

Duidelijk zag het twaalftal van de apostelen van het begin op Israël. Zij zijn bestemd Israël te vernieuwen en op dezelfde wijze aan het hoofd van het nieuwe Israël te staan, als de twaalf zonen van Jakob aan het hoofd van het oude Israël stonden. (MATTHEUS. 10: 5v. Luk. 22: 30

). Dat deze oorspronkelijke bestemming van de apostelen heden nog dezelfde is, blijkt daaruit dat Jeruzalem en Judea zo nadrukkelijk op de voorgrond worden geplaatst met betrekking tot hun werk van getuigen. Is nu dit het geval, dan moet het onvoltallige, ten gevolge van Judas uittreden,  als een gebrek voorkomen en de zaak stond zo,  dat  of de verkiezing  van het apostolisch  twaalftal  door  de  Heer  in  een  wezenlijk  stuk  voor  altijd  was  verijdeld  en vernietigd, of dat de ontstane leemte moest worden aangevuld nog voor de uitstorting van de Geest, waarbij de apostelen reeds onmiddellijk als getuigen voor Israël moesten optreden.

23. a) En zij, die op deze dag vergaderd waren (vs. 15), erkenden de juistheid van hetgeen Petrus zowel over de noodzaak van een aanvulling van het twaalftal als ook over de eisen voor dat ambt had gezegd. Zij onderzochten nu bij welke mannen die vereisten aanwezig waren  (vs.  21v.)  en  stelden  er  twee,  die  in  het  midden  moesten  treden,  Jozef genaamd Barsabas  (d.  i.  "zoon  van  Saba"  of  volgens  andere  verklaring:  "zoon  van  de  eed,  die toegenaamd was met de Latijnse naam Justus, de rechtvaardige en Matthias "Uit 9: 9.

a) Hand. 6: 6

24. En zij baden bij monde van Petrus, die ook verder de handeling bestuurde en zeiden: Gij Heere Jezus, die toch degene zijt in wie het door U vastgestelde getal van de apostelen weer noodzakelijk moet worden aangevuld (Luk. 6: 13), a), Gij, kennen der harten (Joh. 21: 17; 2: 24v.) van allen, wijs door middel van het lot dat wij nu zullen werpen, van deze twee die wij hier afgezonderd hebben geplaatst, één aan die Gij uitverkoren hebt.

a) 1 Sam. 16: 17 1 Kron. 28: 9; 29: 17, Jer. 11: 20; 17: 10; 20: 12 Hand. 15: 8 Openbaring 2: 23

25. Om te ontvangen het lot van deze bediening en van het apostelschap (vs. 17), waarvan Judas afgeweken is, dat hij heenging in zijn eigen plaats, wat het lichaam aangaat naar de door  hem verworvene en ingewijde plaats van de wraak,  de akker  van  het  bloed in het Gehennendal (vs. 18 vv.) en wat zijn ziel aangaat naar de plaats van het helse vuur, waarvan dat dal een voorafbeelding is 1Ki 1: 35".

Wat in vs. 23 is meegedeeld wordt veelal zo opgevat, alsof de vergadering uit verscheidenen zou gekozen hebben, bij wie het gestelde vereiste aanwezig was en dat zij dezen aan Petrus zou  hebben  voorgesteld.  Een  dergelijk  uitkiezen  zou  duidelijk  voor  de  beslissing  van  de Heere,  die  men  vervolgens  in  het  gebed  zocht  en  door  het  lot  liet  plaatshebben,  een onwaardige beperking, een eigenmachtig ingrijpen geweest zijn. Nee! allen, die aan de eis voldeden, werden uitgezocht en deze waren niet meer dan twee mannen, hetgeen ook bij de zwaarte van de eisen, die men stelde, van zelf duidelijk is. Ware het niet aangekomen op het beginnende van Johannes de Doper, tot de dag toe enz, " waarop Petrus in hoofdstuk 10: 36vv. zo groot gewicht legt, dan ware bijv. onze Lukas, die zeker mede in de vergadering tegenwoordig was, een zeer geschikt man geweest (vgl. Luk. 9: 61v. 24: 13vv.). Bovendien hadden dan de zeventig discipelen, vroeger door de Heere zelf uitgezonden, (Luk. 10: 1 vv,), dadelijk de kring moeten vormen waarover het lot moest worden geworpen. De vergadering heeft  hier  dus  niet  gekozen,  maar  slechts  afgezonderd;  zij  heeft  niet  een  gedeeltelijke beschikking  vooraf  gemaakt,  maar  alleen  het  gebied  voor  de  beschikking  van  de  Heere begrensd,  voor  zover  daarbinnen alleen een beslissing  kan wezen.  Bij de oorspronkelijke apostelkeus (Mark. 3: 13 Luk. 6: 13), riep Jezus uit de menigte van hen die rondom Hem verzameld waren, diegenen tot Zich, die Hij wilde. Welke mensen Hij nu alleen kon willen, wist men wel en Petrus had het uitdrukkelijk uitgesproken. Men deed een onderzoek en als zij beiden gevolg gaven aan de oproeping om in het midden te treden, volbrachten zij wat bij de oorspronkelijke  keuze  van  de  apostelen  de  geroepenen  deden:  "zij  kwamen  tot  Hem,  " waardoor zij hun bereidwilligheid tot deze dienst te kennen gaven. De Heere had echter geen twee, maar slechts een nodig, zodat de andere weer moest terugtreden. Dat was toch een zaak, die noch de vergaderden, ook niet de elven die aan hun hoofd stonden, noch zij zelf onder elkaar konden beslissen, maar alleen Hij die zendt die Hij wil. Het zou geheel het karakter van een apostel, d. i. van een door de Heere gezondene hebben opgeheven, als hier andere mensen  of  wederkerige  overeenstemming  de  zaak  hadden  beslist;  dat  kon  alleen  na voorafgegaan gebed het lot beslissen. Een dergelijk geval kan eigenlijk niet meer voorkomen, dat is enig in zijn soort en heeft uitsluitend in het Oude Testament zijn analogieën (Num. 21: 52vv.); daarom heeft de nieuwtestamentische kerk zich er voor gewacht om het loten verder toe te passen Jos 7: 18.

De Nederlands Hervormde Kerk maakt een uitzondering. Deze heeft in Art. 8 van het Algem. Regl. : "Wanneer na twee vrije stemmingen de meerderheid blijkt niet verkregen te kunnen worden, zal het lot beslissen. "

26. En zij wierpen hun loten 1) waarschijnlijk op de wijze bij Joz. 7: 16 meegedeeld. En het lot viel (Spr. 16: 33) op Matthias en hij werd, zonder dat de handeling van handoplegging (hoofdstuk  8:  17;  13:  3)  met  hem  plaatshad,  maar  onder  een  eenvoudig  gebed  van dankzegging  en  voorbede  met  algemene  toestemming  tot  de  elf  apostelen  gekozen,  om voortaan de twaalfde bij hen te zijn. 2)

1)   Zij   verwachtten   geen   onmiddellijk   antwoord   uit   de   hemel,   maar   namen   het oudtestamentisch gebruik van het heilig (door voorafgaand gebed geheiligd) lot te baat om de wil van de Heere te verstaan. Het loten werpen was een goddelijke instelling, (Lev. 16: 8). "Daarop zei Saul, (1 Sam. 14: 42): Werp het lot tussen mij en mijn zoon. " Zo werd ook het te veroveren Kanaän reeds in de woestijn onder de twaalf stammen verdeeld door het lot. Wij kunnen en moeten dus zeggen; Het lot vertegenwoordigt God. Of is er toeval? Is er een macht buiten God die beslist? Nee, zo moest dan het lot heilig gehouden worden. Maar ook deze heilige zaak wordt door de kinderen van de wereld schromelijk misbruikt in de Staatsloterij en de vele andere kleinere loterijen. Met deze wordt het toeval, het  geluk, de fortuin als beslissend gedacht en men erkent hiermee stilzwijgend dat men in deze niet te doen heeft met God, die toch anders de Beschikker is van het lot en in Wiens woord gezegd wordt: (Spr. 16: 13;) Het lot wordt in de schoot geworpen, maar het gehele beleid daaraan is van de Heere. Zal dus een lot werpen onschuldig, geoorloofd zijn, dan moet het gebed tot God, het beroep op Gods beslissing kunnen voorafgaan. Vergeten wij niet dat God in dezelfde zaak vóór en ook tegen ons kan zijn, al naarmate wij die zaak gebruiken.

2) Zo vast staat het twaalftal, dat dit ook nog voor het nieuwe Jeruzalem in Openbaring 21: 14 is behouden. De apostel Paulus staat buiten de daar vermelde twaalf fundamentstenen; hij is de apostel van de heidenen. De heidenen wandelen echter slechts in het licht van de stad die de Heere uit Israël heeft opgebouwd en terwijl de boom van het leven aan beide zijden van de rivier twaalf maal vruchten draagt voor de twaalf geslachten van het huis Israël, dienen de bladeren van de boom tot genezing van de heidenen (Openbaring 21: 24; 22: 2). Het is dus onjuist,  wanneer  men  de  twaalven  heeft  willen  voorstellen  als  de  apostelen  van  de grondlegging en Paulus als de apostel van de voortzetting; de twaalven zijn de apostelen van de natuurlijke olijfboom; Paulus is de apostel van de daarop geënte takken.

HOOFDSTUK 2

DE UITSTORTING VAN DE HEILIGE GEEST, DOOR PETRUS IN EEN GEZEGENDE REDE VERDEDIGD

B. Eerste Hoofddeel (hoofdstuk 2-12): Geschiedenis van de kerk vanaf haar stichting tot waar zij, losgemaakt van de moedergemeente in Jeruzalem, onder de heidenen door de voor deze verordende apostel wordt opgebouwd (van 30-46 n. Chr.).

I. De eerste afdeling omvat hoofdstuk 2-7 en stelt de gemeente van Jeruzalem voor, haar wonderbare stichting of Pinksteren en haar heilige Pinkstervorm, het wonder in Jezus’ naam dat de apostelen het eerste verhoor voor de Joodse overheden oplevert, de eerste tucht in de gemeente en het eerste lijden van de apostelen, de eerste splitsing onder de heiligen en de eerste splitsing van het heilige ambt, de eerste martelaar en de eerste vervolging van de kerk.

a. Vs. 1-41 De wonderbare stichting of de uitstorting van de Heilige Geest op de apostelen en de uitwerking van de Pinksterrede van Petrus.

EPISTEL OP HET HEILIGE PINKSTERFEEST

Waarom de eigenlijke geschiedenis van de dag niet is bepaald voor het Pinksterevangelie, zo als men zou verwachten, is reeds opgemerkt in ("Joh 14: 23" en "Ru 2: 4. Terwijl nu echter de rede van Christus, die tot evangelie is bestemd, van een altijddurend Pinksteren handelt, dat de Heere bij de gelovigen van alle geslachten en in hun harten wil vieren, komt het feit van dat eerste Pinksterwonder, zoals het volgens de belofte aan de apostelen geschiedde, in de voor ons liggende brief ter sprake. Zij moet als een begin en als een grondsteen van elk Pinksteren,  dat  tot  de  wederkomst  van  Christus  op  aarde  zal  worden  gevierd,  worden aangezien. De oude kerk heeft de perikoop met vs. 11 gesloten. Zij wilde zich, zoals het schijnt, in haar feestvreugde niet laten storen door de herinnering  dat de grote feestelijke gebeurtenis zo geheel verschillend werd opgevat. Zij wilde zich zonder stoornis op deze dag, die de Heere gemaakt heeft, verheugen. De Evangelische Kerk heeft daarentegen de beide slotverzen daarbij genomen, omdat zij er zich niet in misleidt dat de kerk op aarde nooit een triomferende is, maar steeds een strijdende en zich gewillig onderwerpt aan het: "hier door spot en hoon, daar een erekroon. "

Wat gebeurde toen de dag van het Pinksterfeest vervuld was?
1) er geschiedde een nieuwe openbaring, 2) een nieuwe schepping had haar begin, 3) een nieuwe eis aan de mensheid deed zich horen.

De  uitstorting  van  de  Heiligen  Geest;  1)  de  noodzakelijke  voorwaarden  daartoe,  2)  de uitwendige tekenen waaronder Hij komt, 3) de kracht die Hij onmiddellijk aan de discipelen betoont, 4) de werking die Hij op de toegestroomde menigte teweegbrengt.

Het genadige komen van de Heilige Geest: 1) hoe Hij komt, 2) wat Hij brengt, 3) welke indruk Zijn werk teweegbrengt, 4) hoe Zijn werkingen beoordeeld worden.

De Geest van het Pinksterfeest: 1) Hij komt tot degene die bidt, 2) Hij werkt reinigend en aanstekend, 3) Hij maakt bekwaam tot getuigen, 4) Hij dringt tot beslissing.

De wegen die de Heilige Geest  inslaat: 1) Hij komt van de hemel, 2) Hij trekt de harten binnen, 3) Hij dringt de wereld door.

Hoe God reeds in de stichting van de kerk haar aard en haar gang heeft geopenbaard: 1) Hij liet in beeld en gelijkenis de macht zien waardoor zij in het leven treedt en zich betoont,
2) Hij ontvouwde haar bestemming om uit de verscheurde en verdeelde mensheid weer een geheel te maken, 3) Hij liet ook de tegenspraak aan het daglicht komen die haar ten deel zou vallen, maar die zij zou overwinnen.

De betekenis van het Pinksterwonder: 1) vervulling van goddelijke beloften, 2) voorzegging van volkomen vervulling.

1. En toen de dag van het Pinksterfeest vervuld werd met het begin van de 50ste dag na de tweede  paasdag,  het  tiendaagse  feest  der  weken  ("De  16:  10,  16"  en  "Le  23:  22  was aangebroken, dat naar die termijn ook Pinksteren, dat is de vijftigste dag heet (2Makk. 12: 32) waren zij allen, van wie in hoofdstuk 1: 14-15 sprake was, eveneens in het gewone lokaal van hun vergaderingen eendrachtig bijeen.

Dadelijk in dit eerste vers van het hoofdstuk komen drie gewichtige vragen in behandeling, die de uitwendige toestanden en omstandigheden aangaan: 1) de datum van de gebeurtenis of de dag van het feest, 2) de omvang van de vergadering en 3) de plaats van hun samenkomst. Wat het eerste punt aangaat, reeds bij Ex. 19: 15 Ex 19: 15 en Lev. 23: 11 Le 23: 11 werd gezegd, dat de Joodse wijze om de Pinksterdag te berekenen met de 16e Nisan begon en zo’n dag der weken als in ieder jaar geweest was, zo’n dag was ook de Pinksterdag. Daar Christus volgens het bericht van de evangelisten op 15 Nisan, een vrijdag, stierf, was 16 Nisan een zaterdag en bijgevolg ook de 50ste dag daarna, de Pinksterdag, evenzo. Deze uitkomst van schriftonderzoek  heeft  men  op  de  een  of  andere  manier  zoeken  te  ontgaan;  men  heeft gemeend dat  de wijze van berekening  van de Baithusaeërs, die onder de in Lev. 23: 11 bedoelde sabbat niet de eerste dag van het Paasfeest (15e Nisan), maar de wekensabbat, die in de  Paastijd  viel,  verstonden,  op  de  tijd  van  Jezus  en  de  apostelen  te  mogen  toepassen. Dientengevolge moest het Pinksterfeest in elk jaar zonder uitzondering op een zondag vallen. Met  dergelijke  willekeurige  meningen  is  men  niet  geholpen.  Wij  hebben  eenvoudig  te erkennen, dat de dag van het eerste Christelijke Pinksterfeest een zaterdag is geweest en dat de latere wijze van de kerk, om haar geboortedag niet op die dag der weken, maar liever op een zondag, de gedenkdag van Christus’ opstanding, te vieren, haar ontstaan te danken heeft aan het verschuiven van de termijn. Men berekende dus de 50ste dag niet na de Joodse 16e Nisan,  maar  na  de  Christelijke  Paasdag.  Wij  moeten  derhalve  de  dikwijls  uitgesproken mening dat daarom de zondag in plaats van de zaterdag tot rustdag voor de Christenen was gekozen, omdat Christus van de doden op een zondag was opgewekt en ook omdat de Heilige Geest over de apostelen was uitgestort en de Christelijke kerk was ontstaan, in dit tweede punt  onjuist  noemen;  de  zaak  is  anders.  De  Heere  heeft  Zijn  kerk  niet  gesticht  als  een heidense, maar als een Joods-Christelijke nieuwtestamentische gemeente; want Hij was, zo als Paulus schrijft (Rom. 15: 8v.), een dienaar van de besnijdenis geworden omwille van de waarheid van God, opdat Hij bevestigen zou de beloften van de vaderen. Alzo moest Hij haar stichten op dezelfde dag, als waarop eens door de wetgeving van Sinaï de oudtestamentische verbondsgemeente is gevestigd, (vgl. Jer. 31: 31vv.). Wanneer nu evenzeer de oud- als de nieuwtestamentische  verbondsluiting  onder  wonderbare  voorvallen  van  de  hemel  op  een zaterdag plaatsvond, zo komt dat bijzonder overeen met het doel waarom God reeds bij de schepping van de wereld de zevende dag tot rustdag heeft geheiligd. De stichting van de kerk door de uitstorting van de Heilige Geest, zoals zij aan de ene zijde een vergeestelijking is van

het Joodse oogstfeest, dat men op Pinksteren vierde, van het feest van de eerste oogst (Ex. 23: 16 Num. 28: 26), terwijl nu de Christus, aan de rechterhand van God verhoogd, werkelijk de eerstelingen van Zijn oogst uit het volk van Zijn eigendom inoogste, zo is zij aan de andere zijde  ook  een  nieuwe  sabbatswijding  voor  Israël,  aan  wie  de  sabbat  tot  een  eeuwig verbondsteken was gedreven, (Ex. 31: 15vv. Zozeer heeft Jezus dit verbondsteken voor Zijn uit Israël vergaderde gemeente vastgehouden, dat Hij in MATTHEUS. 24: 20 nog voor die tijd waarin Hij deze gemeente uit de massa van het verstokte volk, dat voor het gericht was rijp geworden, moest uittrekken, gebiedt: "bidt dat uw vlucht niet geschiede op een sabbat". Nu had echter de vlucht naar Pella, zo als wij in Aant. II d. hebben aangewezen, op een zondag plaats en op diezelfde dag ontving Johannes op Patmos de Openbaring. Dat was als een tweede Pinksterdag, als een tweede dag van de stichting van de kerk, die voortaan, geheel van Israël losgemaakt, zich alleen als een heiden-christelijke zou vormen, totdat met Israël’s wederopneming de Heere als het ware Zijn loofhuttenfeest, het feest van de volle oogst (Ex. 23: 16 Lev. 23: 39vv. zou houden (Zach. 14: 16vv.). Van dit gezichtspunt is het zeer juist en door Christus zelf door Zijn leiding en de inwerking van Zijn Geest teweeggebracht, dat de kerk  gedurende  de  ganse  tijd,  waarvoor  het  woord  in  MATTHEUS.  21:  43  geldt,  haar Pinksterdag op een zondag viert, (vgl. hetgeen bij MATTHEUS. 28: 15 Uit 28: 15 gezegd is over de heiliging van de zondag in plaats van de zaterdag).

Wat verder de omvang van de vergadering aangaat, of het getal van hen die op de dag van het Pinksterfeest samen waren, is het geheel ten onrechte dat men het "zij allen" heeft willen beperken tot de apostelen, van wie getal nu weer twaalf bedroeg. Daarvan had reeds vs. 14 in verband met vs. 15 moeten terughouden, waar Petrus met de elven zich duidelijk genoeg onderscheidt van de anderen, die eveneens aanwezig waren en met andere talen spraken. Ook heeft Lukas reeds in hoofdstuk 1: 14 en 15 ons een grotere vergadering voorgesteld dan die van de  discipelen in engere zin en van een eendrachtig samen zijn van deze in hetzelfde lokaal gesproken. Hij zou dan hier niet weer van zulk een samenzijn van allen hebben kunnen spreken, als hij alleen de twaalven had bedoeld, zonder dat hij het uitdrukkelijk zei. Tevens eist het woord van de profetie in Joël 3: 1v., die nu zou worden vervuld (vs. 16vv.), dat de vergadering een gemengde was en niet alleen uit de twaalven bestond. Wij moeten dus zonder twijfel denken aan de schare van de honderdtwintig, in hoofdstuk 1: 15 ; intussen kunnen er nog anderen van de aanhangers van Jezus in Galilea zijn bijgekomen. Het lokaal waar zij vergaderd waren nu is zonder twijfel hetzelfde, als op de zo-even aangevoerde plaats, zodat wij in vs. 2 bij de uitdrukking: "het gehele huis" aan dat particuliere huis moeten denken. Wel heeft  men gedacht  dat  het  de gedachten beter  zou  uitdrukken, dat  de nieuwe geestelijke tempel van de kerk van Christus uit het omhulsel van de oude tempel was voortgekomen en dat  de  plechtige inwijding van deze kerk  treffender  op  de voorgrond trad,  als zij in het heiligdom van het Oude Verbond was te voorschijn getreden. Men heeft daarom liever willen denken aan een van de dertig zalen, die zich volgens Josefus in de nevengebouwen van de tempel bevonden Uit  4: 7. Daar het  nu volgens vs. 15 een uur van gebed was, toen de Pinkstergeschiedenis plaats had, kon men toch wel denken dat de discipelen toen niet in een particulier huis, maar in de tempel samen waren, omdat in Luk. 24: 53 uitdrukkelijk omtrent hen wordt  bericht  dat  zij gedurig  in de tempel waren.  Het  laatste nu  is zeker  de meest betekenende  grond  voor  die  mening;  intussen  is  het  toch  aan  de  andere  kant  zeer onwaarschijnlijk dat door de Joodse oversten, die Jezus zo vijandig gezind waren, aan diens aanhangers een bijzondere zaal in de tempelruimten voor hun vergadering zou zijn gelaten. Men verhinderde ze zeker niet om onder de menigte van het volk aan de godsdienst in de tempel deel te nemen; wilden zij echter een afgezonderde vergadering houden, dan moest dat plaatshebben in een huis en van zo’n afzonderlijke vergadering is hier sprake, zoals wij later zullen zien. Wat nu de omstandigheid aangaat dat het nu juist een uur van gebed was en zij

volgens de tot hiertoe gevolgde gewoonte zich uit het bijzondere lokaal naar het heiligdom van het volk hadden moeten begeven om zich onder de overige volksmenigte te vermengen, is het zeker ten gevolge van een inwendige drang van hun hemelse Heer geschied, dat zij juist heden achterbleven en in het bijzonder hun godsverering voortzetten. De twaalven zullen er wel aan hebben gedacht dat nu het "niet lang na deze dagen" in hoofdstuk 1: 15 vervuld was en dat zij daarom voor ditmaal van het overige volk moesten afgezonderd blijven, opdat de Heere	iets	bijzonders	aan	hen	zou	kunnen	doen;	want	inderdaad	moest	de nieuwtestamentische gemeente, volgens hetgeen Christus in MATTHEUS. 23: 38 de Joden had gezegd, meer voorkomen als een van de tempel afgezonderde dan als één waaruit deze was voortgekomen en Petrus horen wij dan ook later (vs. 40) uitdrukkelijk zeggen: "wordt behouden van dit verkeerd geslacht. " Reeds had de Heere in Joh. 12: 37vv. Zijn heerlijkheid van de tempel teruggetrokken; het was reeds zo ver met deze tempel, als Ezechiël’s gezicht in hoofdstuk 10: 18 voorstelt. Daarom kon ook de nieuwtestamentische kerk hierin  worden gesticht. Volgens de traditie zou het lokaal waar men vergaderd was, hetzelfde zijn geweest, als waar de Heere het heilig avondmaal had ingesteld en dat was naar onze gedachte de zaal van  Nicodemus  Uit  26:  18.  Dit  heeft  nu  wel  geen  bepaalde  gronden  tegen  zich,  maar waarschijnlijk is het toch dat wij moeten denken aan het huis van Johannes, dat hij volgens de overlevering op de Zionsberg bezat. (Joh. 19: 27). Zo verkrijgt de wijze waarop de belofte in Zach. 12: 10vv. tot vervulling kwam: "over het huis van David en over de inwoners van Jeruzalem zal Ik uitstorten de Geest van de genade en de gebeden enz", nog een bijzondere illustratie, daar Maria, de erfdochter uit David’s huis, nu mede tot de bewoners van dit huis aan de Zionberg behoorde en Johannes volgens MATTHEUS. 20: 21 wellicht uit datzelfde geslacht afstamde. Maar ook afgezien van deze bijzondere illustratie verliezen wij niets in de betekenis,  als wij het  voorgevallene stellen in een particulier  huis.  Het  past  goed  bij het eigenaardige  karakter  van  de  christelijke  godsdienst,  die  niet  aan  een  bijzondere  tijd  en bepaalde plaats gebonden was en het onderscheid tussen het profane en heilige in het leven ophief, dat de eerste uitstorting van de Heilige Geest op een gewone plaats geschiedde (Joh. 4: 21 Zach. 14: 20v.) en als nu de discipelen van het platte dak van het huis tot de menigte spraken die op de straat en in de tuin vergaderd was (vs. 14vv.), zo werd daarmee ook in letterlijke zin vervuld wat de Heere hun in MATTHEUS. 10: 27 had gezegd.

Met  deze  mening  kunnen  wij moeilijk  instemmen.  Alleen  wanneer  men  aanneemt  dat  de jongeren zich in een van de nevenzalen van de tempel hebben bevonden, is het groot getal bekeerlingen, drieduizend, op die ene dag te verklaren. (v. L.).

2. En er geschiedde, toen het derde uur van de dag, naar onze wijze van spreken 9 uur, naderde, dezelfde tijd als waarop men Jezus ruim zeven weken geleden had weggevoerd om gekruisigd te worden (Mark. 15: 25), haastelijk uit de hemel een geluid als van een geweldige gedreven wind, hoewel van een werkelijke wind niets was te bemerken en het vervulde het gehele huis, waar zij, de schare van honderdtwintig, zaten (vgl. 2 Kron. 5: 12vv.).

Terwijl de mededeling van de Heilige Geest gewoonlijk in diepe stilte en in het verborgen plaatsheeft, langs wegen die geen verstand van een verstandige kan doorzien, behaagt het de Heere bij deze eerste vervulling van Zijn belofte het meest inwendige te verbinden aan een uitwendig teken dat  met  de zintuigen kan worden waargenomen. Blies de Heiland op de Paasdag op de discipelen met de woorden: "Ontvangt de Heilige Geest" (Joh. 20: 22, nu komt de Geest in dezelfde vorm van de hemel, maar niet als een zachte inblazing, slechts waar te nemen door hem die er door wordt aangeraakt, maar met het geweld van de storm en met een sterk gedruis, in heel Jeruzalem hoorbaar, als een orkaan die alle hindernissen voor zich heen in het stof werpt, als hij op zijn gevleugelde zegetocht voortgaat.

Het is alsof van de bovenste streek van de wereld een wind, een adem van de goddelijke mond neerdaalde; er is iets krachtigs en onweerstaanbaars in het waaien en in het geluid, en het  geweldig  waaien  gaat  zijn  weg,  evenals  de  stroom  van  de  wind  -  evenals  de  wind daarheen gaat, zo gaat dit goddelijk ademen en waaien voort, het houdt zijn baan en streeft naar een bepaald doel, naar de vergaderplaats van de gelovigen. Het geweldige waaien stort zich in een huis en vervult het hele huis. In huis dus waait het en klinkt het en de vergaderden weten dat zij uit de hemel zijn beademd en dat in het geluid een stem is uit de hoogste hoogte. Overigens  blijft  geen  wind  op  zo’n  smalle  weg,  dat  hij  alleen  op  een  enkel  huis  kan neerkomen, de winden breiden zich breder uit; anders heeft geen wind één huis als mikpunt om daarin zich te laten horen en uit te doven. Dat is nu juist het waaien van God, een geluid van God, en dit geluid zoekt de wereld niet op, maar de discipelen die de Heere liefhebben en Zijn woord bewaren (Joh. 14: 23): tot deze komt de Onbegrijpelijke en Allerhoogste in een frisse en tevens gloeiende wind om woning in hen te maken.

De Heilige Geest  komt over de discipelen van de Heere uit de hoogte, want het gedruis geschiedde van de hemel. Het wordt hun voel- en tastbaar gemaakt, dat deze wonderstroom zijn oorsprong heeft in de troon van God, dat deze Geest de Trooster is die van de Vader uitgaat, die de Heere hun van de Vader zendt. Langs dezelfde weg als waarlangs de Zoon van God is opgevaren naar de rechterhand der majesteit, daalt de Heilige Geest neer en komt daarom als de Beloofde, die zij verwacht hebben, als de vertrouwde die zij in het aangezicht van de Heere zagen lichten, als de Verlangde die zij dikwijls en ook nu weer ernstig hebben afgebeden. Als getuige van de hemelse heerlijkheid van hun Heer, als de Toedeler van hemels licht en leven daalt Hij neer. Hij komt wel onzichtbaar, zoals het aan zijn wezen eigen is, maar  toch  ook  met  waarneembare tekenen van Zijn wezen,  zoals dat  met  Zijn verheven openbaring overeenkomt. Dat is Zijn teken dat Hij zo plotseling neerkomt; want Hij is de vrije, ongebonden Geest, die blaast wanneer en waar Hij wil. Het gedruis van de hemel, de wonderbare, anders nooit gehoorde en nu toch gehoorde klank als van een geweldige wind wijst Zijn weg, Zijn komen, Zijn kracht aan. Hij is toch de goddelijke levensadem voor alle goede,  zalige  geesten,  evenals  de  aardse  lucht  aan  alle  lichamelijke  schepselen  de  adem verleent. Hij is de waaiende adem van de Heere, die de doodsbeenderen van het verstorven mensdom op aarde weer levend maakt. Hij vervult het hele huis waar de discipelen zaten, voelbaar, zoals Hij eens broedende op de wateren zweefde en openbaart zich in deze volheid als de Algenoegzame, die alle inwendige behoeften van alle discipelen en discipellinnen kan bevredigen, alle diepten van hun hart overvloedig kan vervullen, die boven bidden en denken gegeven wordt en rijk genoeg is om alle mensen tot zelfs het meest verloren hart in de uiterste schaduwen van de dood op hemelse wijze te begiftigen en te herscheppen tot een nieuw zalig leven. Hij zweeft in vurige tongen door het huis en rust boven de hoofden van de gezegende schare  en  heiligt  de  lippen  van  ieder,  zodat  nu  de  vuurdoop  heeft  plaatsgehad,  waarvan Johannes de Doper profeteerde, zodat nu het vuur brandt dat Jezus was komen werpen op de aarde, het vuur van Zijn liefde dat hun harten overwint, dat de wereld zal overwinnen en het boze in alle gelovige zielen zal vernietigen en eens een nieuwe hemel en een nieuwe aarde zal bereiden. Deze vurige tongen wijzen het werktuig aan van de Heere en van Zijn Geest; Hij wil namelijk door de mond van Zijn vredeboden, door het zwaard van Zijn Woord in de getuigenis van geheiligde lippen Zijn genade en Zijn rijk uitbreiden tot aan het einde van de aarde. De Heilige Geest is met dit teken gekomen en als Trooster  in het midden van de discipelen  verschenen;  niemand  is  buitengesloten,   niemand  wordt   half  of  gedeeltelijk begiftigd: zij worden allen met Hem vervuld, zodat de oude, half vergeten woorden en daden van de Heere als lichten in hun geheugen opflikkeren en de zon van waarheid en genade hun verstand verlicht, hun borst verwarmt, zodat zich de vleugelslagen van het geloof in hun ziel verheffen en hun blijmoedigheid geven om de hele wereld te overwinnen, dat zij nu de Heere

zelf erkennen in Zijn verzoenende knechtsgestalte en verlossende godheid, als nooit tevoren, en onuitsprekelijk rijk zijn als kinderen van God en apostelen van Jezus Christus.

3. En van hen, van de velen die samen waren gekomen, werden gezien verdeelde tongen als van vuur, als vlammende zwaarden die bovenaan in twee delen uitliepen als een zinnebeeldig teken van de werktuigen van de Heere die deze tongen van nu aan zouden zijn (Jes. 30: 27 Jer. 23: 29 Hebr. 4: 12 Openbaring 1: 16). En het teken van de Heilige Geest zat op een ieder van hen, op ieder zette zich een tong of vlam boven het hoofd neer (Num. 11: 25) om zich vandaar als boven hen uit te storten (Lev. 8: 12 Ps. 133: 2).

De Heilige Geest moest niet slechts komen met één teken, maar met twee, met het hoorbaar gedruis van de hemel van een geweldig gedreven wind en met het zichtbare van verdeelde tongen  als  van  vuur.  De  beide  eerste  en  beste  zintuigen  van  de  mens  moesten  worden aangedaan en de uitwendige, de zinnelijke, de waarnemende mens moest aan de inwendige, de verborgene, de geestelijke mens betuigen dat het grote uur van de genade geslagen was.

De uitdrukking "tong" is zeker beter, dan dat men het daarvoor gewoonlijk gebezigde woord in Jes. 5: 24 in de betekenis van "vlam" opvat. Het "als" is er bijgevoegd, omdat wat men zag wel als vuur was, maar toch in de uitwerking niet als een werkelijk aards vuur voorkwam (Ex. 3: 2).  Ook kwamen de vlammen van de discipelen niet  voor  als reeds verdeeld (vgl.  de woordvorm in de Griekse tekst) maar met de bestemming om zich te verdelen. Eerst speelden deze  voor  hem  als   een  meer  algemeen  geheel,   vervolgens  werden  zij  steeds  meer afgescheiden van elkaar voor de ogen en plaatsten zich uiteindelijk zo dat zij zich op de hoofden van elk in het bijzonder vestigden.

Het  lichtte  boven  hen  als  een  vuur  dat  met  verschillende  tongen  vlamt  en  terwijl  dit wondervuur zich in zoveel vlammende tongen verdeelde als er discipelen zaten, zette het zich op een ieder onder hen. Een vuur, vele tongen. Met en onder het hemelvuur de hoofden van de discipelen aanrakende, zette zich op hen allen de Geest en zo werden zij gedoopt met de Heilige Geest en met vuur (vgl. hoofdstuk 1: 5. Luk. 3: 16).

Die verschijning van vuur op een ieder van hen, die in de naam van Jezus in Jeruzalem samen waren, wat duidde zij anders aan dan werkingen van de Heilige Geest, als daar zijn: vurige liefde, verterende ijver, alles doorlouterende heiligheid. Dat dit heilige vuur zich uit de hemel toonde in de gedaante van verdeelde tongen, ook dit had zijn grote en diepe en toch zeer eenvoudige  betekenis.  Het  ontvlammende  element  beeldde  tongen  af,  het  zinnebeeld  van talen;   en   talen   zouden   het   binnenkort   zijn,   waarvan   de   geheel   voorbeeldloze   en bovenmenselijke gave het sein stond te geven voor de prediking van het evangelie voortaan in allerlei talen en tongen en aan allerlei volken.

4. a) En zij werden, niet alleen de apostelen, maar allen die bij elkaar waren, vervuld met de Heilige Geest en begonnen te spreken, Gods lof en heerlijkheid te verkondigen (vs. 11) b) met andere talen, die zij daarvoor niet gekend hadden, nieuwe en vreemde talen (Mark. 16: 17), zoals de Geest, die hun hart vervulde, hen gaf uit te spreken (Luk. 6: 45).

a) MATTHEUS. 3: 11 Mark. 16: 8 Luk. 3: 16 Joh. 14: 26; 15: 26; 16: 13 Hand. 11: 15; 19: 6 b) Hand. 10: 46

Het tijdpunt van de vroeger beschreven inwendige doop met vuur is voor de discipelen het tijdpunt  van  de  wonderbaarste  inwendige  vernieuwing  en  verandering.  "Zij  werden  allen

vervuld met de Heilige Geest en begonnen te spreken met andere talen, zoals de Geest hun gaf uit te spreken. " Hun is niet alleen een bijzondere wondergave van de Geest ten deel gevallen,  zoals  ook  Judas  die  zou  ontvangen;  zij  worden  niet  meer  bewogen  in  een voorbijgaande verrukking, zoals Bileam en Saul, de zoon van Kis, door de Geest werden bewogen  -  nee!  de  Geest  zelf,  Zijn  stem,  trekking,  licht,  bescherming,  kracht,  tucht  en verpleging, hun in de school van Christus niet onbekend gebleven, neemt nu definitief Zijn plaats in hun hart in en vervult alle diepten van hun ziel. Zij zijn niet meer dezelfde die zij waren,  niet  meer  de  onverstandige  kindertjes,  die  altijd  moeten  vragen,  niet  meer  de wankelende rieten, door vrees en twijfel geslingerd, niet meer de mensen vol gebreken, die Jezus moet verdragen en waarom Hij hen dwazen en tragen van hart moest noemen. Zij zijn verheven  boven  zichzelf  en  het  beperkte  standpunt  van  de  menselijke  natuur  tot  een wonderbaar leven door de Geest, omdat het geheim van God en Jezus Christus voor hen ligt ontsloten, omdat zij als koperen pilaren, als rotsen te midden van de storm kunnen staan, terwijl wereld en hel woeden, omdat hun mond met de Geest woorden als van vuur spreekt en hun tong, voordat de Geest dat geeft, van vreemde nooit geleerde taal overvloeiende, evenals in de moedertaal van hun Galilees dialect de grote daden van God vermeldt. En toch moeten wij ook weer zeggen: het zijn nog dezelfde, hun persoonlijk leven en bewustzijn is door de Geest doordrongen, maar niet opgeheven, hun eigenaardige zielstoestand volgens afkomst, temperament,  karakter  en  natuurlijke  aanleg  zo  verschillend,  zowel  naar  geestelijke  als lichamelijke ouderdom, is door de Geest geheiligd, maar niet teniet gedaan. Zij spreken met vreemde talen, zoals de Geest hun geeft uit te spreken, maar niet in wilde vervoering, zoals de priesteres van een Pythische godin op de drievoet, bedwelmd door de walmen die uit een diepte opstijgen, maar in wakende toestand en volkomen helderheid en waarheid. Wel zijn zij dronken, maar niet van zoete wijn, zoals enige spotters zeggen, maar van de rijke goederen van het huis van God, van de krachtige most van de hemel, die met de alles beheersende macht van geestelijke vreugde de nieuwe zangen tot lof van God verwekt.

"Zij begonnen te spreken met andere talen, zoals de Geest hun gaf uit te spreken. " Dat was een grote wondergave, zo groot dat wij het ons ternauwernood kunnen indenken, waarin die bestond. Evenals onze voorstellingen van de hemel en van het wezen van de hemelse dingen bijna alleen brokstukken en schaduwbeelden zijn, zo ligt ook deze pinksterklank voor ons op een hoge berg als een hemelse zaal en wij begrijpen het niet geheel, wat ons van deze gaven van de talen wordt verhaald. Twee zaken zijn zeker: Ten eerste dat  de discipelen nu met verschillende talen predikten die hun vroeger vreemd waren, daar zij zich voor Joods-Grieks ontwikkelde Parthiërs, Meden, Elamieten en voor alle Hebreeën uit vele andere landstreken van hun verstrooiing verstaanbaar uitdrukten; maar vervolgens ook het tweede, dat niet alleen het spreken in vreemde talen dit levende wonder van gave van talen uitmaakte, maar dat nu pas de band van hun tong was losgemaakt en de volheid van hun door de Geest bewogen hart als een stroom, als een storm over hun lippen bruiste. Zij waren nu  met  Christus in het hemelse overgeplaatst boven de oude spraakverwarring verheven, apostelen voor alle volken, die het zuchten van de harten van alle volken verstonden en door de Geest bijna zonder middelen de weg tot de harten vonden - voorwaar een groot geschenk, waarvan het bezit hen tot overwinnaars van de wereld maakte en waarvan de inhoud voor ons niet is uit te spreken.

Het verband eist niet dat wij bij het spreken van de discipelen met vreemde talen denken aan een prediking van het evangelie. De discipelen spraken niet voor mensen, maar voor God (1 Kor. 14: 2), daar er eerst nog niemand aanwezig was tot wie zij hadden kunnen prediken; dit loven van God in vreemde talen op het Pinksterfeest was dus een profetie met de daad, een teken van de Geest, dat de kerk in haar begin zekerheid geeft omtrent haar einde. Zoals Israël aan de Sinaï stond als drager van het verbond voor alle volgende geslachten (Deut. 29: 14vv.),

zo staat hier de Pinkstervergadering voor God, vertegenwoordigende de hele gemeente van het nieuwe verbond, dat uit alle volken van de hele wereld en tot aan het einde van de wereld door de Heilige Geest zal vergaderd en bewaard worden in één en dezelfde geest, in loven en belijden van de naam van de Heere Jezus Christus.

Bij het spreken op Pinksteren in vreemde talen hoeven wij niet te denken aan een blijvende gave, want wij vinden er in de geschiedenis van de apostelen geen spoor van, dat deze gave zou hebben voortgeduurd en dat deze discipelen, als zij in vreemde landen kwamen, in staat zouden  zijn  geweest  de  vreemde  taal  te  gebruiken.  Dergelijke  wonderlijke  gaven  als  de Pinkstergave zijn bewaard voor de uren, waarin God bijzondere openbaringen geeft, voor bijzondere  kardinaalpunten  in  de  geschiedenis  van  de  ontwikkeling  van  het  Godsrijk  en treden terug, zodra het doel bereikt is en een aanvang vol levenskracht is tot stand gebracht.

De straf van de talen (Gen. 11: 7vv.) heeft de mensen verstrooid, de gave van de talen heeft de verstrooiden weer tot één volk vergaderd.

Indien wij allen met  de Heilige Geest  vervuld  werden,  zou  het  heden een dag  van rijke zegeningen zijn. Het zou onmogelijk te overschatten zijn, welke gevolgen dat zalige vervuld worden van de ziel zou hebben. Leven, vertroosting, licht, reinheid, kracht, vrede en vele andere kostbare zegeningen zijn onafscheidelijk van de liefelijke inwoning van de Geest. Als heilige olie zalft Hij het hoofd van de gelovige, zondert hem af tot het priesterschap van de heiligen en schenkt hem genade om zijn bediening op de rechte wijze waar te nemen. Als het enige ware, reinigende water reinigt Hij ons van de kracht van de zonde en brengt ons tot heiligheid, werkende in ons het willen en het volbrengen naar het welbehagen van de Heere. Als het licht deed Hij ons het eerst onze verloren staat zien en nu openbaart Hij ons de Heere Jezus voor ons en in ons en leidt ons op de weg van de gerechtigheid. Verlicht door Zijn reine hemelse glans zien wij niet langer duisternis, maar licht in de Heer. Als het vuur reinigt Hij ons van het schuim en zet Hij onze geheiligde natuur in vlam. Hij is de offervlam, waardoor wij in staat worden gesteld onze ganse ziel als een levende offerande aan God te offeren. Als de hemelse dauw neemt Hij onze dorheid weg en maakt ons vruchtbaar. Ach, dat Hij in dit vroege morgenuur van boven op ons neerdaalde? Zo’n morgendauw zou een heerlijk begin van de dag zijn. Als de duif breidt Hij de vleugels van Zijn tedere liefde over Zijn Kerk en over de zielen van de gelovigen uit en als een Trooster doet Hij de zorgen en twijfelingen verdwijnen, die de vreugde van Zijn beminden storen. Hij daalt op de uitverkorenen neer, evenals op de Heer in de Jordaan en getuigt van hun kindschap door in hen een kinderlijke geest te werken, waardoor zij roepen: "Abba, Vader! " Als de wind brengt Hij de mensen de levensadem, blazende waarheen Hij wil, volvoert Hij de levenwekkende werkingen, waardoor de geestelijk schepping wordt bezield en onderhouden. Mocht het Gode behagen ons heden en elke dag Zijn nabijheid te doen ondervinden.

5. En er waren, om vooral te wijzen op hen die zich onderscheiden van de geboren Joden en Jeruzalemmers, die natuurlijk ook niet ontbraken, (vs. 9), Joden te Jeruzalem wonende. Deze hadden zich daar neergezet gedeeltelijk om dicht bij het heiligdom te zijn, gedeeltelijk ook voor een tijd om het feest mee te vieren (Deut. 16: 13). Zij waren godvruchtige mannen, zoals reeds uit hun komen tot de heilige stad is op te maken die naar een nauwere gemeenschap met God verlangden en vatbaar waren voor alles wat hen daartoe kon leiden (hoofdstuk 8: 2); wat hun geboorte en vroegere woonplaats, dus hun eigenlijk vaderland aangaat, waren zij van alle volken van die, die onder de hemel zijn. Zij behoorden tot de Joodse Diaspora die in alle landen aanwezig was (Joh. 7: 15, 1Ma 1. 11).

Deze opmerking geeft, als inleiding tot het volgende, een voorbereidende oplossing hoe het kwam dat Joden van zo verschillende nationaliteit getuigen werden van die gebeurtenis en hun moedertalen  vernamen  van hen die met  de Geest  waren vervuld.  Het  "te Jeruzalem wonende" is niet op te vatten als een tijdelijk verblijf, maar als hun woonplaats, die zij in de hoofdstad van de theocratie hadden genomen, en wel uit Israëlitische nauwgezette godsdienst, waarom  zij  "godvruchtige  mannen"  (vgl.  Luk.  2:  25)  worden  genoemd.  Dezen,  die  uit godsdienstige ijver op de plaats van het heiligdom vertoefden, behoorden wat hun afkomst aangaat tot alle volken van die, die onder de hemel zijn. " De gehele uitdrukking heeft iets plechtigs en moet worden opgevat als een populair hyperbolische (Deut. 2: 25 Kol. 1: 23) in haar gehele algemeenheid.

Naar Jeruzalem ging het hart van alle godvrezende Joden uit, al waren zij ook nog zo ver daarvan verwijderd; het was hun een bijzonder genot in de diaspora nu en dan naar de feesten op te trekken. Ook het Pinksterfeest zag vele vreemdelingen in de heilige stad. Wie maar enigszins  kon,  zorgde  dat  het  mogelijk  was  dat  hij  op  hoge  leeftijd  in  het  heilige  land terugkeerde en te Jeruzalem woonde. Zij wilden in het land van de vaderen tot hun vaderen verzameld worden; zij wilden in de nabijheid van de heilige stad slapen tot de grote dag van de toekomst, die immers van Jeruzalem zou opgaan.

Het klassieke spraakgebruik van het woord, dat in de grondtekst

voor "wonende" staat, heeft zeker het begrip van een vaste verblijfplaats en niet  van een voorbijgaand  oponthoud,  vooral  van  een  nieuwe  woonplaats,  die  men  in  plaats  van  een vroegere gekozen heeft; de samenhang in dit gehele bericht verbiedt echter de uitdrukking sterk te benadrukken, omdat bijv. uit vs. 9 en 10 duidelijk blijkt dat de mensen grotendeels nog in het buitenland woonachtig waren en slechts te Jeruzalem aanwezig als feestgangers, terwijl een groot  gedeelte zich bepaald in de stad had neergezet en deze hoofdzakelijk de gemeente deed bestaan.

Na Deut. 30: 1-6 wordt in de profetie de belofte gedurig herhaald, dat de Heere de kinderen van Israël, die onder alle volken van de aarde verstrooid zijn, zal terughalen en samenbrengen in het land dat zij zullen erven; deze belofte zien wij hier in een krachtige aanvang vervuld.

6. En toen deze stem, het geluid van de hemel, waarvan in vs. 2 werd gesproken, geschied was, kwam de menigte samen van degenen die voor het morgengebed (vs. 15) op de weg naar de tempel waren, die aan de westzijde opwaarts leidde en zo nabij de plaats in vs. 1 bedoeld voorbijging. Men kwam bij dat huis en toen men de schreden daarheen had gericht, werd men beroerd  over  hetgeen  zij  daar  verder  vernamen; want  een ieder  van hen hoorde hen,  de discipelen, die boven op het huis samen waren, in zijn eigen taal spreken, in de taal van het land waaruit hij afstamde.

De Heere had de eerste godsdienst van het Nieuwe Testament met een hemelse klokkentoon ingeluid en al wie te Jeruzalem van goede gezindheid was, volgde Zijn roeping en trekking. Alles begeeft zich tot de apostelen, wat zich geestelijk met hen moet verenigen en als op het roepen van het hemels geluid lichamelijk meerderen samenstromen dan geestelijk vergaderd worden, zo is er toch geen gemeente van Christus en geen uitbreiding voor haar, die niet voortkomt  uit  de  schare  van  de  geroepenen.  Wat  stroomt  het  naar  de  plaats,  waar  de discipelen vergaderd zijn - enkel geroepenen, allen aan de hand van God en van Jezus en van Zijn Geest! Zijn er misschien onder deze allen vele nieuwsgierigen geweest? Het is mogelijk! Maar van de nieuwsgierige is meer verwachting dan van de trage. Uit nieuwsgierigheid komt

dikwijls heilige weetgierigheid voort en uit het onzuiver beginnen van het mensenkind wordt dikwijls   door   de   hand   van   de   levende   God   iets   zuivers   en   reins   gemaakt.   De samengestroomde menigte nu drong zich in de verzamelplaats van de gezegende gemeente van Christus, zonder geluid, zoals het schijnt en in diepe stilte, want zij vernamen toch de woorden van de heiligen en wel - wat een groot wonder - hoorde ieder hen in zijn eigen taal spreken!  Wij  zullen  ons  het  voorgevallene  niet  moeten  indenken,  alsof  de  vergaderde discipelen allen tegelijkertijd en tegelijk in verschillende talen gesproken hebben; als dat zo was geweest, dan hadden wij daarin een beeld van wanorde en verwarring gekregen, in plaats van dat met deze gebeurtenis alle verwarring van de toestanden van deze wereld in een heilige eenheid  toch  zou  beginnen  op  te  lossen.  Er  werd  door  de  discipelen  in  velerlei  talen gesproken,  zodat zonder twijfel geen van de sprekers lang kon spreken, als ieder van de toehoorders zijn taal zou horen; derhalve moesten de sprekers na korte tijd en in geregelde orde  elkaar  aflossen;  zonder  dat  en  bij  gelijktijdig  spreken  zou  niemand  iets  helders  en duidelijks, niemand zijn eigen dialect hebben vernomen. Iedere spreker sprak in zijn eigen taal  zoals  de  Geest  hem  gaf  uit  te  spreken;  de  een  sprak  na  de  ander,  een  grote menigvuldigheid  van  reden  ontwikkelde  zich,  maar  allen  stemden,  wat  inhoud  aangaat, harmonisch met elkaar overeen en bespraken een enkel thema, de grote daden van God die de laatste tijd waren geschied. Toen steeg de verwondering van de toehoorders, als de ene heilige redenaar na de andere sprak en de ene hoorder na de ander de spraak van zijn vaderland vernam.  Om door  deze  Joden  uit  de  hele  wereld  te  worden  verstaan  hadden  de  heilige redenaars slechts het Joods hoeven te spreken; maar de verzamelde Joden moesten er niet van overtuigd worden dat de Geest hun taal wilde voeren, maar er moest een openbaring worden gegeven dat de grote daden van God onder alle volken, in alle talen moesten verkondigd worden. Daarom moesten de Joodse mannen, die uit alle oorden waren samengekomen, niet de taal van hun Palestijns vaderland, maar de talen van de hele wereld horen en de eenheid van de Geest moest in het menigvuldige van de tongen des te schitterender uitkomen.

In de grondtekst is hier niet zozeer van talen, maar opzettelijk van tongvallen sprake; want de samengekomen  Joden  spraken  niet   verschillende   hoofdtalen,   maar   gedeeltelijk   slechts verschillende   dialecten   van   dezelfde   talen.   Zo   spraken   bijv.   de   Aziaten,   Phrygiërs, Pamphyliërs, Grieks, maar in van elkaar afwijkende eigenaardigheden, de Parthen, Meden, Elamieten  spraken  Perzisch,  maar  ook  in  verschillende  dialecten.  En  zo  waren  het  deels verschillende talen, deels slechts verschillende dialecten in de talen, waarin het spreken met tongen van de discipelen plaatshad.

7. En als zij van hun eerste beroering enigszins waren bekomen, ontzetten zij zich allen, wel bemerkende  dat  hier  een  buitengewoon  werk  van  God  plaatshad  (Mark.  6:  51.  En  zij verwonderden zich over hetgeen geschiedde, zeggende tot elkaar, als wilde de een van de ander verklaring, hoewel zij wel wisten dat de een zo min als de ander hier antwoord kon geven: Ziet, zijn niet alle deze, die daar spreken, en die wij als aanhangers kennen van Jezus van  Nazareth  (MATTHEUS.  26:  71),  Galileërs?  Deze  toch  zijn  alleen  het  Joods  in  de eigenaardige tongval van hun provincie machtig Uit 4: 25, daar zij slechts ongeleerde mannen en leken zijn (hoofdstuk 4: 13).

8. En hoe horen wij hen in bezielde reden van hun mond, een ieder in onze eigen taal en tongval, waarin wij, die uit vreemde landen hierheen zijn gekomen, geboren zijn?

9. Parthers en Meders en Elamieten in het verre Oosten van Azië, en zij die inwoners zijn van Mesopotamië tussen Eufraat en Tiger en Judea ten westen vandaar en vandaar hoog naar het

noorden  in  Cappadocië,  Pontus  en  de  streek  die  in  het  bijzonder  Azië  genoemd  wordt, namelijk Myzië, Lydië, Carië (hoofdstuk 16: 6).

10.  En  oostelijk  vandaar  Frygië  en  Pamfilië,  vervolgens  de  zee  over  naar  het  andere werelddeel  Afrika,  Egypte  en  de  delen  van  Libië,  dat  bij  Cyrene  in  het  gebied  van  het Cyreense  Libië  ligt,  en  verder  zij die  tot  het  derde  deel van  de  aarde,  namelijk  Europa behoren, uitlandse Romeinen, zowel geboren Joden als Jodengenoten of proselieten van de gerechtigheid Le 17: 9, mensen die uit het heidendom tot het Jodendom zijn overgegaan.

11. Bovendien bewoners van de eilanden en schiereilanden, Kretenzen ver in het westen en Arabieren diep in het  zuiden, wij horen hen in onze talen over de grote werken van God spreken.

In  de  plaats  van  beroering  kwam  spoedig  verwondering  en  ontzetting;  maar  terwijl  de beroering woorden vindt, hoewel slechts verwarde, heeft de ontzetting geen woord, zij is sprakeloos. Pas als de ontzetting overgaat in een zich verwonderen, spreken de mensen onder elkaar en wisselen zij van gedachten. Hun verwondering heeft natuurlijk eerst betrekking op de vorm van de woorden die zij horen. Zij kunnen niet begrijpen hoe deze mannen uit Galilea in het bezit zijn gekomen van zo verschillende vreemde tongen. Toch blijven zij niet hangen aan het wonderbaar glinsterende uitwendige, zij hebben ook gevoel voor hetgeen dat deze Galileërs zo doet juichen; zij horen de inhoud van hun reden met even grote verwondering; zij herkennen dat zij "de grote daden van God" horen prediken in hun talen. Zoiets als hier hebben zij nog nooit uit mensenmond vernomen, iets dergelijks is nog nooit in hun gedachten gekomen. Deze mannen verkondigen hun geen gewone daden van God, maar daden van God geheel enig in hun soort, groots en wonderbaar, die niet alleen naast Gods grote daden uit de tijden van de Vaderen kunnen worden gesteld, maar die ver, ver overtreffen.

"Galileërs":  de naam van Jezus,  waarin alle lof van de met  de Geest  vervulde gemeente gezamenlijk klonk, maakte hen aan de menigte als Galileërs bekend. De zegen van Jakob over de stam, die in Galilea woont (Gen. 42: 21) "Nafthali geeft schone reden" is in zeer heerlijke zin waar geworden. De hoorders van een zo wonderbare rede uit de mond van deze Galileërs vertrouwden hun oren niet; de een zei tot de ander: "Ik hoor Parthisch spreken, mijn taal; en u, waar bent u geboren? "In Medië en waarlijk ik hoor Medisch! " - "En ik Elamietisch" riep een derde; en zo ging het in de rondte onder de zeer verwonderde menigte. Lukas neemt de uitroepen  van  verwondering  van  ieder  afzonderlijk  bij  elkaar  en  tekent  een  soort  van volkenlijst, van het oosten naar het westen voortgaande en in het midden de volken van noord en zuid plaatsende.

De rede, die uit de mond van de mensen is opgetekend, geeft een aanwijzing van al die landen en volken, van wie de spraak door een heilige spreker was gesproken. Die optelling houdt een bepaalde gang  in en hij die zich de moeite wilde geven na te gaan welke talen  in  deze genoemde  landen  en  onder  deze  volken  in  die  tijd  gesproken  zijn,  zou  de  grootste menigvuldigheid en verscheidenheid vinden. Het zou wel mogelijk zijn dat juist in deze krans van landen en volken en talen, die worden aangevoerd, een bijzondere bedoeling van God lag en dat zo aan land en land, aan taal en taal een bijzondere betekenis verbonden was.

De optelling van vijftien landen, waaruit mensen tegenwoordig waren, is naar een zeker plan gerangschikt;  het  is  echter  niet  in  alles  met  schoolmeesterachtige  strengheid  en  vastheid doorgezet. De vier eerste namen omvatten het oosten, landen aan gene zijde van de Eufraat, waarin het volk Israël door de Assyrische en Babylonische ballingschap was verspreid. Nu

wordt eensklaps Judea genoemd, dat men hier het minst verwacht, omdat het staat bij de overgang tot de landstreken van Klein-Azië. Het kon ook wel in spraakkunstig opzicht mede worden vermeld, omdat het Joodse dialect zich eveneens onderscheidde van het Galilese van de discipelen (MATTHEUS. 26: 73), maar toch ligt er iets duisters over, als men er geen vrede  mede  heeft  dat  hier de gedachte is uitgedrukt: het  trotse Judea (Joh. 7: 52) moet eveneens  zich  neerleggen  aan  de  voeten  van  Jezus  de  Nazarener,  het  heeft  geen  andere Heiland dan deze Ene (hoofdstuk 4: 11v.). De volgende vijf namen bevatten enige streken van Klein-Azië, en wel eerst van het oosten naar het westen voortgaande (Cappadócië, Pontus en Azië), vervolgens zich naar het oosten wendende (Frygië) en een zuidelijke provincie aan de kust noemende Hierop is een overgang naar het verre zuiden, vanwaar dan uit Afrika, Egypte en Libië Cyrenaica wordt gemeld. Uiteindelijk worden uit het afgelegen westen Romeinen genoemd,  d.  i.  Joden,  die  te  Rome  zelf en  in  het  Romeinse  westen  woonden  en  nu  te Jeruzalem aanwezig waren. Later worden er bijgevoegd Kretenzen en Arabieren. Tussen de vermelding  van  de  Romeinen  en  die  van  deze  beide  volken  maakt  Lukas  omtrent  alle genoemde landstreken het onderscheid tussen geboren Joden en Jodengenoten, d. i. tot het Jodendom overgegane heidenen.

De kaart moet zeker te kennen geven dat geen volk op aarde zonder het evangelie zal blijven; nu konden hier zeker geen leden van alle volken op aarde in letterlijke zin samen zijn, maar het was toch zo gerangschikt dat ieder volk op aarde door plaatsbekleders op enige wijze was vertegenwoordigd. De Kretenzen dienen om alle eilanden voor te stellen, waaraan ook in het bijzonder de kennis  van de zaligheid is beloofd (Zef. 2: 11. Jes. 51: 5) en de Arabieren vertegenwoordigen de zonen van Israël; opmerkelijk is, dat zij het laatst staan.

Zijn er 17 namen die hier voorkomen, wij kunnen zeggen: nu zijn het wel 170 talen, waarin het evangelie aan de hele wereld wordt verkondigd; de Hottentot zowel als de Groenlander, de Hindoe en de Chinees zo goed als wij, een ieder kan zeggen: wij horen ze in onze talen de grote werken van God spreken.

Wij horen een ieder zijn taal, waarin wij geboren zijn; ook dat herhaalt zich nog op gelijke wijze, maar stiller. Als de Geest van God spreekt door de mond van enige getuigen van Zijn waarheid, moet ieder mens rondom tenminste een duister gevoel ervan hebben, dat dit zijn eigenlijke, verloren taal, zijn moedertaal uit het paradijs is. Zijn geest is geschapen om ze te verstaan, zijn tong is gevormd om ze te spreken en alleen daarom is zij hem onbekend en vreemd, omdat hij, in den vreemde geboren, de taal van de zonde en het verderf heeft geleerd. Bedenkt u slechts, als de Geest van de Heere u bestraft over uw zonden en overtredingen, is dat niet dezelfde taal, die u reeds duisterder gehoord hebt in uw geweten? Als dezelfde Geest u uitnodigt  tot  de vrede van de verzoening met God door Jezus Christus, is dat niet een verstaanbaar  antwoord  op  de  stem  van  de  geheimste  zucht  in  uw  borst?  Als  u  wordt opgeroepen  tot  een  nieuw  leven,  tot  wandelen  in  de  geest,  tot  zaligheid,  heeft  niet  uw verlangen,  die  oude  vraag  en  klacht  in  uw  ziel  dezelfde  weg,  hetzelfde  doel,  dezelfde goederen gezocht? O, als wij ons oor maar niet geheel hebben gesloten en ons hart niet naar het verderf hebben gekeerd, dan moet het ons bij het getuigenis van de Heilige Geest zijn, als hadden  wij deze  stem reeds  gehoord;  wij moeten  uitroepen  bij de  verkondiging  van  het Evangelie: Ja, dat is de stem van de trouwe Herder, die Zijn leven voor mij heeft gegeven; dat is de stem van mijn Vader, die mij tot Zich roept, want ik was een verloren zoon; dat is de klok uit mijn eeuwige vaderstad, de orgeltoon uit de hemelse tempel van God, waarvan ik was afgevallen en overgegaan tot de grote gemeente van de ongelovigen mij ten vloek. Gezegend zijn wij als wij de apostelen horen spreken in onze taal en het woord wel ter harte nemen. (P. LANGE).

13. En anderen dan die godvruchtige mannen (vs. 5) die daar waren en zich lichtzinnig over het  gebeurde  heen  zetten,  zochten  spottend  een  natuurlijke  verklaring  voor  de  verheven geestdrift van de discipelen (1 Kor. 14: 23), zoals hun eigen verkeerdheid hun die aan de hand gaf. Zij zeiden: zij zijn vol van zoete wijn. Zo spraken zij zonder er zich aan te storen dat dit in domheid was gesproken, want een dronken mens kan zijn tong niet meer regeren, laat staan dan dat hij in vreemde talen zou kunnen spreken.

Het  voorgevallene  was  te  buitengewoon,  dan  dat  niet  bij alle  aanwezigen  beweging  had moeten   ontstaan;   de   indruk   van   het   pinksterwonder   is   echter   verschillend   naar   de onderscheiden gezindheid van de personen. Een gedeelte, dat van de godvruchtigen, staat eerbiedig tegenover  het  wondervolle feit; de mannen die tot  deze behoren, denken na en vragen wat wel de eigenlijke aard van de gebeurtenis was, wat die moest betekenen en welke de  gevolgen  hiervan  konden  zijn.   Andere  lichtvaardige,   koude   gemoederen,   ook  zij inbegrepen die Jezus vijandig gezind waren (Joh. 7: 12, 20, 27, 35vv. ; 8: 22 Joh 7. 12, 20, 27, 35),  verharden  zich  tegen  de  indruk  van  de  heilige  daad  van  God;  ja,  zij  verlagen  die overeenkomstig hun eigen lage gezindheid, daar zij die spottend tegen treden en hen die de uitstorting van de Geest ontvingen van dronkenschap beschuldigen; de wereld heeft er toch een behagen in wat schittert zwart te maken en het verhevenste te verguizen.

Hier openbaart zich de eerste spleet tot de grote splitsing tussen het rijk van het licht en dat van het duisternis in de tijden van het Nieuwe Testament. "Wat wil toch dit zijn? " dat is een goede uitroep. Deze getuigt van verwondering, van diepe ontroering van deze zielen. Zij zijn reeds door de werkingen van de Geest aangegrepen; zij vermoeden dat er iets nieuws, iets groots te Jeruzalem zal ontstaan, in Judea en in de wereld, dat het hemelrijk begint en in hun harten zelf zich iets nieuws verheft, dat uit hen zelf iets zal worden tot lof van God voor de zalige eeuwigheid. "Zij zijn vol van zoete wijn, " zo spotten anderen; zij hebben dierlijke gedachten in hun zondenlust, zij zien met verduisterde ogen als van misdadigers, zij horen met verstompte, verdwaasde oren, zij oordelen met een bitter hart dat door de laagheid van de zonde verwoest is. Daarom is het heiligste voor hen een voorwerp van spot; daarom noemen zij de ruimste, verhevenste zieleblijdschap een woest drinkgelag. Hoe moet deze lage aanval van die spotters op de openbaring van de Heilige Geest alle lichtzinnige tongen onder ons waarschuwen en afschrikken, die het wagen het heiligdom van de Heere, Zijn woord, Zijn belijdenis aan te tasten. Dwaalt niet, God laat Zich niet bespotten, ongelukkige mensen, die met bittere smaadreden u aan de heiligdommen van Christus’ kerk kunt verzondigen.

Nieuwe en vreemde talen! Wat  een moeite heeft  zich een ongelovige of halfgelovige  en jegens het ongeloof steeds toegefelijke wetenschap gegeven, om het wonder van het feest van de eerstelingen ter vervulling van de heerlijke belofte van de heengegane Verlosser weg te redeneren, of door zogenaamde natuurlijke verklaringen te ontzenuwen.

Er is dikwijls achter het spotten een ware wanhoop verborgen! Bij zo’n mens is dikwijls de helderste overtuiging van de waarheid in het binnenste geschreven. Hij is reeds overtuigd van de goddelijkheid van het Evangelie, maar hij wil het niet laten voortwerken, hij wil niet tot het licht komen, want  hij heeft de duisternis liever dan het licht; daarom probeert hij zijn betere overtuiging weg te lachen en weg te spotten.

Zo laat zich dan ook de duivel in zijn eigen taal horen, waar de Geest naar het hart van de heilbegerigen te spreken geeft. Zo bespot hij en hier en aan alle plaatsen Gods werk, Gods werktuigen en hen die zich aan de werkingen van God met een ontroerd gemoed overgeven. Gods  werk  kan  hij  niet  weerstaan,  maar  Gods  werktuigen  kan  hij  afschrikken,  en  het

ontroerde gemoed plotseling in een andere stemming overbrengen, waarin het zich van Gods werkingen  afkeert,  tenzij  God  het  verhoede.  Mijne  lezers!  onderkent  dat  wapen  van  de spotternij, waar u het ontmoet, in al zijn verachtelijkheid, al zijne grofheid; het komt uit het tuighuis van de satan. Het is het eerste stuk in de wapenrusting van de Boze. Maar kent het ook  in  zijn  gevaarlijkheid.  Het  is  ras  bij de  hand,  gemakkelijk  te  hanteren,  maakt  diepe wonden en door de vele en langdurige diensten die het gedaan heeft, geeft het hem die het gebruikt,  een  grote  dapperheid  in  de  aanval,  een  ontzettend  vertrouwen  op  zijn  kracht. Waarlijk, het heeft zijn tienduizenden verslagen en zijn honderdduizenden vooralsnog buiten gevecht gesteld. Voor even zo velen was het genoeg, het te zien glinsteren om terug te treden, waar zij reeds bijna bewogen waren met diepe belangstelling van de grote werken van God te vragen: Wat wil toch dit zijn? Vreest echter ook dit wapen niet te zeer! Bij God is een schild, waarmee gij al de vurige pijlen van de bozen kunt uitblussen! Met de kerk van Christus, met de waarachtige discipelen van de Heere, met de grote werken van God, met de werkingen van de Heilige Geest in het bijzonder is achttien eeuwen lang door spotters gespot. Zij, die van Petrus en de elven gezegd hebben: "zij zijn vol van zoete wijn, " en van Paulus: "de grote geleerdheid brengt u tot razernij, " herlevende tot op deze dag in hen die christenen heten of niet, pinksterfeest vieren of niet, van alle wezenlijke werking van de Geest, waar zij zich krachtig voordoet, verklaren: het is dronkenschap, het is razernij, het is een lichaamskwaal, het zijn ontstelde hersenen, men is niet wijzer. Evenwel, het vaste fundament van God staat. Tot op deze dag is de Heilige Geest van de gemeente niet geweken; tot op deze dag schenkt Hij licht  en kracht  aan alle oprechte belijders van de Heere; tot  op  deze dag wordt  Hij uitgestort op alle vlees; tot op deze dag is Hij het die twijfelende en oprechte zielen vragen doet: wat mag dit zijn? en ook wederhorige harten aan de Heer weet te onderwerpen. Eenmaal dus juicht de gemeente, eenmaal is ons pascha voor ons geslacht, maar het blijft pinksteren totdat de dag komt, waarop de hele tarweoogst van de Heere rijp zal zijn om vergaderd te worden in Zijn schuren. De laatste pinksterdag zal de dag van de wederkomst van de Heere zijn.  Poorten van de hel,  verzamelt  al uw kracht,  al uwe wijsheid! Ongoddelijke wereld, verzamel uw spotternijen; beraadslaag een raad, doch hij zal vernietigd worden; spreek een woord, doch het zal niet bestaan. De dochter van Zion lacht u uit, want God is met ons.

14. Maar die vraag van de verwondering bij de vromen: "wat mag toch dit zijn? " en de spot van de lasteraars: "zij zijn vol van zoete wijn, " trof het oor van de lofzingende vergadering. Zij liet zich uit liefde tot de zielen, beiden van die verwonderden en van die spottenden, gewillig storen in haar overdenkingen. En Petrus, staande met de elven, plaatste zich aan de borstwering van het dak (Deut. 22: 8) (?) om van daar zich aan de menigte te tonen en met haar te spreken. Hij verhief zijn stem op plechtige wijze en sprak in de waardigheid van een apostel van Jezus Christus tot hen: Gij Joodse mannen, (vs. 9) en gij allen, die te Jeruzalem woont (vs. 5), dit zij u bekend wat ik tot verduidelijking te zeggen heb en laat mijn woorden tot uw oren ingaan, opdat zij hun doel bij u bereiken.

Eerst spreken allen met vreemde talen, vervolgens zwijgen zij en in de plaats van allen treedt de apostel Petrus op om in Christus’ naam voor het hele volk te prediken en te getuigen. Evenals wij in de kerk ter  ere van God lof en dankliederen zingen en Gods grote daden verkondigen en daarna één het woord neemt om de boodschap van Christus te brengen. Toen de godvruchtigen de vele talen hoorden, begonnen zij te twijfelen, maar toen Petrus in de gewone taal sprak en de tongen verstomden, werden de twijfelmoedig gewordenen overtuigd en er werden tot de gemeente toegevoegd ongeveer drieduizend zielen.

Opnieuw is Petrus de mond van de apostelen. Evenals wij hem in hoofdstuk 1: 15vv. zien optreden in de broederkring van de gemeente zelf bij de keuze van Matthias, zo treedt hij ook

nu op in naam van de gemeente voor al het volk en plaatst zich moedig met de kruisvaan aan het hoofd van het kleine hoopje tegenover de vijandige wereld.

Petrus had zittende de gave van de Heilige Geest ontvangen; daar was hij temidden van de overige apostelen als aan de tafel van God heerlijk onthaald en voldaan. Nu trad hij op, want de strijdplaats opende zich, waarop hij de verkregen krachten van de genade moest gebruiken. Maar zichtbaar was het de lieve apostel bij deze verantwoording niet hoofdzakelijk om de eer en de naam van hem en van zijn medeapostelen te doen, maar om de eer van zijn gekruisigde Heiland en het heil van zijn toehoorders, ja zelfs van die hen beledigden. Was hij nog de oude Petrus geweest, die bij het lijden van de Heiland met het zwaard er in sloeg, dan had zijn woord geheel anders geluid; maar het wilde, natuurlijke vuur was gedoofd door het hemelse vuur van boven, de snelle tong was bedwongen door de zalving van de Heilige Geest, zodat zich met de moed de zachtmoedigheid, met de ijver de wijsheid verbond.

15. Want dit is het eerste dat ik wil zeggen, waarop in vs. 22vv. nog een tweede zal volgen, deze, die hier eendrachtig bij elkaar zijn en met andere talen God oven, zijn niet dronken van zoete wijn, zoals gij vermoedt, hoewel het woord ook in een andere zin zou kunnen worden genomen (Ps. 36: 9); want het is pas het derde uur van de dag, ‘s morgens 9 uur Joh 1: 38 en bovendien  een  heilig  uur  van  gebed  en  wel  op  een  hoog  feest.  Dan  is  ieder  maar  half beschaafd  Israëliet  nog nuchter tot  het  gebed (1 Petrus 4: 8) en voor zulke mensen, als waarvan in Jes. 5: 11 sprake is, zult gij ons toch niet willen uitgeven.

Dit voorstel was in het bijzonder gericht tegen de spotters, om hen, zowel als de overige toehoorders, te doen opmerken dat het spreken in vreemde talen een goddelijk wonderwerk was. Trouwens, zij die dronken zijn, zijn ‘s nachts dronken (1 Thessalonicenzen. 5: 7) en daarom zou niemand die niet onder de eerloze lieden wilde geteld worden, reeds zo vroeg in de morgenstond dronken zijn, vooral niet op een hoge feestdag, wanneer de Joden gewoon waren zich tot het derde uur, of zoals wij zeggen, tot ‘s morgens negen uur, van spijs en drank te onthouden.

16. Maar dit, wat heden is gebeurd en u in zo’n verwondering heeft gebracht is het, wat tot vervulling moet zijn van wat gesproken is door de profeet Joël reeds 890 jaren geleden in Joël. 3: 1-5 van het boek van zijn profetieën.

Petrus weet, dat hij op dit ogenblik voor het hele huis van Israël geplaatst is (vs. 36 Hij ziet in de vergaderden niet een massa die toevallig is bijeen gelopen, maar de vertegenwoordigers van het hele vroeger uitverkoren volk, in het bijzonder van de hele bevolking van Jeruzalem, waarvoor  de  apostelen  in  de  eerste  plaats  als  getuigen  van  Christus  waren  geroepen (hoofdstuk 1: 8). Als zodanige spreekt hij ze dan ook op eervolle wijze: "gij Joodse mannen" aan en roept hen uitdrukkelijk om te horen en ter harte te nemen. Daarbij onderscheidt hij twee  groepen  onder  zijn  toehoorders:  in  de  eerste  plaats  wendt  hij  zich  tot  de  Joden, waaronder  hoofdzakelijk  de  eigenlijke  inwoners  van  de  hoofdstad  en  van  Judea  moeten verstaan worden, als die door het gewoon zijn aan het heilige reeds enigszins waren verstompt en daarom waarschijnlijk ook degenen waren, die spotten. Tegenover hun boosaardige laster verdedigt hij de heilige Pinkstervergadering door hen eenvoudig te wijzen op het uur van de dag dat vanzelf reeds de beschuldiging in haar ongerijmdheid doet kennen. Vervolgens heeft hij diegenen op het oog, die Lukas ons reeds boven heeft aangewezen als het gedeelte van de menigte dat voornamelijk in aanmerking komt, de godvruchtige mannen uit alle volken die onder de hemel zijn en hij stelt zich voor hun verwondering en hun zoeken en vragen te

brengen op een weg die tot het goede doel leidt, doordat hij hun het wonder waardoor zij zo krachtig waren getroffen als de vervulling van een profetie verklaart.

De eerste apostolische prediking begint met de bede haar een luisterend oor te schenken; ziet, dat is de ootmoed van de Heilige Geest en de innige liefde van Jezus’ getuigen voor de zielen die voor Hem moeten worden gewonnen. Waar zou ooit de spreuk (1 Kor. 14: 32 "de geesten van de profeten zijn de profeten onderworpen" op sterkere wijze waarheid zijn geworden dan hier,  waar  de  grote  apostel  en  profeet  Petrus  zijn  zo-even  door  de  Geest  ontvlamde Pinkstertong verandert tot de nuchtere en voor ieder verstandig mens verstaanbare rede?

"Gij  Joodse  mannen,  "  zo  begint  hij;  niet  door  een  strafprediking  wil  hij  de  lasteraars verpletteren, nee, hij wil ze winnen,  redden uit  hun treurige verblinding, winnen voor de eeuwige Waarheid. Die liefde, die alles draagt, duldt en hoopt, laat hem het lasterend woord niet voorkomen als een uitbarsting van grote boosheid van het hart, maar alleen als van een tijdelijke dwaling: "deze zijn niet dronken, zoals u vermoedt. " Het zou wellicht niet te hard zijn geweest, als hij hun in heilige ijver had toegeroepen dat hun tongen door de hel waren aangestoken, dat uit hen de duivel sprak, die een vader van alle leugen en een moordenaar van den beginne is. Maar daardoor had hij zich de toegang afgesloten tot hetgeen bij nu wilde verkondigen; daarom handelt hij over de nu uitgesproken beschuldiging slechts voor zover het nu nodig is, om voor iedere onbevooroordeelde haar onwaarheid te openbaren.

Door de verklaring van het  wonder uit  het  profetische woord  probeert  de apostel in het bijzonder het gehoor te winnen van de godvruchtige Joden, die toch op de belofte van de profeten wachtten en zegt hun dat het derde uur van deze dag de verhoring van alle gebeden heeft aangebracht, die hun vaderen hebben geofferd, sinds het derde uur in Israël tot uur van het morgenoffer was geheiligd.

Slechts die leraar is in staat het Woord van de Heere juist te verklaren, die zelf de Heilige Geest in zich heeft. Als men zelf in het bezit is van de zaak, waarvan in de Schriften van de profeten zoveel wordt gesproken, dan vloeien verklaringen vol merg van de lippen.

17. a) En het zal zijn in de laatste dagen Isa 2: 2 zegt God: Ik zal b) uitstorten een bepaalde hoewel rijke  mate  van  zijn  Geest  op  alle  vlees:  en  uw  zonen  en  c)  uw  dochters  zullen profeteren (hoofdstuk 21: 9) en uw jongelingen zullen gezichten zien en uw ouden zullen dromen, waarin dan velerlei wondergaven door de profetische geest, die in hun woord is, zullen geopenbaard worden.

a) Jer. 44: 3 Ezechiël. 11: 19; 36: 27 Joël 2: 28 Zach. 12: 10 Joh. 7: 38 Hand. 10: 45 c) Luk. 2: 36 Hand. 21: 9

18. En ook op Mijn dienstknechten en op Mijn dienstmaagden zal Ik in die dagen van Mijn Geest uitstorten en zij zullen profeteren.

19. En Ik zal wonderen geven in de hemel boven en tekenen op de aarde beneden, bloed en vuur en rookdamp zullen er zijn.

20. De zon zal veranderd worden in duisternis en de maan in bloed, voordat de grote en doorluchtige dag van de Heere komt.

21. En het zal zijn dat een ieder, die de naam van de Heere zal aanroepen, zalig (woordelijk "gered zal worden (Rom. 10: 13).

Om de vergaderde Joden op de betekenis van het ogenblik te wijzen, haalt Petrus uitvoerig een profetie aan van het Oude Testament, waarin de uitstorting van de Geest beloofd was. Het specifiek nieuwtestamentische in deze voorspelling ligt daarin, dat niet meer alleen enkele theocratische ambtbekleders de Geest als Ambtsgeest, maar alle leden van het volk van God de Geest als Geest van het nieuwe leven zullen ontvangen (Num. 11: 29). In het "spreken met andere talen, zo als de Geest hun gaf uit te spreken, " en het geheel vervuld zijn met de Geest, dat zich niet alleen bij de mannen, maar ook bij de vrouwen (hoofdstuk 1: 14) openbaarde, ziet  Petrus  de  belofte  van  profeteren,  waarvan  de  profeet  spreekt,  vervuld,  als  wilde  hij zeggen: "ziet, zij allen profeteren; " in plaats van de weinige profeten van het Oude Testament is  nu  heel  het  volk  met  de  profetische  Geest  vervuld.  Wat  de  verhouding  van  de  hier aangehaalde plaats tot de woorden van de grondtekst en de Griekse vertaling (Septuagint a) aangaat, stemt zij, wat de inhoud betreft, overeen. De tekst is echter vrij uit het geheugen aangehaald en dan hoeft men zich over verplaatsingen en veranderingen niet te verwonderen. Twee afwijkingen mogen echter niet over het hoofd worden gezien: 1) dadelijk aan het begin lezen wij: "in de laatste dagen", terwijl bij de profeet staat: "daarna". Dit is te verklaren uit de gedachte van de apostelen, die in het hele Nieuwe Testament gevonden wordt, dat met de toekomst van Christus in het vlees ook werkelijk het einde van alle dingen aanwezig was en inderdaad is ook de tijd waarin de Messias verschijnt in vergelijking met de menigmaal en op velerlei wijze voorafgegane voorbereidende openbaringen van God de laatste (Hebr. 1: 1 v). De laatste daad van God ter zaligheid is geschied. Voor hem die deze veracht, is geen ander offer voor de zonde meer te verwachten, maar alleen het oordeel (Hebr. 10: 26); wie echter deze gelovig aanneemt, zal gered worden; daarom voert de apostel ook nog mede de verzen aan, waarin sprake is van de vreselijke tekenen van de toekomst, om de harten te bewegen tot bekering.  Bovendien  zegt  Petrus:  2)  "Ik  zal  van  Mijn  Geest  uitstorten"  terwijl  bij  Joël algemeen wordt gezegd: "Ik zal Mijn Geest uitgieten. " Door de wijze, waarop de apostel zich uitdrukt,  wordt  de uitstorting van de Heilige Geest, hoe krachtig die ook was, toch nog voorgesteld als  een gedeeltelijke, zodat  de voorzegging van de profeet, in zoverre zij de gehele volheid van de goddelijke Geest aan het volk belooft, in haar oorspronkelijke vorm nog voor een verdere toekomst blijft.

De zo-even  medegedeelde mening van de apostelen dat  met  Christus’ verschijning in het vlees het einde van de wereld was gekomen (1 Kor. 10: 11), is zeer juist. Door alle vorige tijden wordt een worstelen gezien, een streven naar een begeerd doel, maar dit doel wordt, hoe dikwijls het ook geheel of bijna bereikt scheen, telkens weer in de verte geplaatst; hier is het worstelen en lopen voor de eerste maal tot het doel en tot de rust, hier is de beweging van de eeuwen voor de eerste maal tot stilstand gekomen; de tijd is voor de eerste maal verzadigd, bevredigd door de eeuwigheid. Hier is dus het werkelijke einde; nu is niets meer over dan dat dit einde, dat hier nog voorkomt als tot een klein punt beperkt, zich beweegt door de gehele kring van het menselijk geslacht. Indien nu deze beweging niet anders kan plaatshebben dan in de vorm van de tijd, waaronder de ontwikkeling van alle menselijke zaken is geplaatst, zo is dat toch altijd de beweging van het einde en maakt deze tijd tot de tijd van het einde en deze dagen tot de laatsten. Evenals echter het begin van het einde volgens Joël de uitstorting is van de Geest over alle vlees, zo is de voltooiing van het einde de ondergang van hemel en aarde. Wie dan de laatste tijd is ingetreden, is zo’n tijd ingetreden die hem onophoudelijk tot de ondergang van hemel en aarde voortleidt. Het is dus zijn zaak er acht op te geven dat hij van eigen ondergang gered en tot de zaligheid geleid wordt, die tot deze laatste tijd direct van het begin aanwezig is en met dit einde eveneens zal worden voltooid. De weg tot redden is

reeds bij de profeet aangewezen met het aanroepen van de naam van de Heere; bij hem toch is de redding slechts van verre aangetoond; daarentegen kon de apostel haar voor zijn hoorders als zeer nabij voorstellen. Opmerkelijk is ook het  woord bij Joël: "op de berg Zion en te Jeruzalem zal ontkoming zijn. " Petrus laat dat weg, omdat de plaats waar hij sprak en waar de toehoorders zich bevonden, als wij de vergaderplaats van de discipelen in het huis van Johannes op de berg Zion stellen, vanzelf reeds aan dat woord herinnerde. En zo predikt hij hun in het volgende, het tweede deel van zijn rede Hem, die God tot een Heere en Christus heeft gemaakt en in wiens naam Hij wil worden aangeroepen in de laatste tijd.

Waartoe moet ons de overtuiging opwekken dat wij in de laatste dagen zijn? Zij moet ons opwekken: 1) op te letten op het woord van Gods genade; 2) onafgebroken te bidden om de gave van de Heilige Geest; 3) ijverig er naar te streven dat wij bevonden worden in de dienst van God.

22.  Gij  Israëlitische  mannen!  (hoofdstuk  3:  25)  hoort,  nadat  ik  uw  beschuldiging  heb weerlegd en op uw vraag het nodige antwoord heb gegeven, deze woorden waarmee ik u nog meer wil bekend maken (vs. 14): Jezus, de Nazarener, een man van God gekomen als Profeet en Verlosser van Zijn volk, onder ulieden (liever "in betrekking tot u, zodat gij wel moet weten met  wie gij te doen  hebt,  betoond door  krachten en wonderen en tekenen als de Messias, en wel door tekenen die God door Hem gedaan heeft in het midden van u, zoals ook gij  zelf  weet,  zodat  gij  uitdrukkelijk  hebt  uitgeroepen:  "een  groot  profeet  is  onder  ons opgestaan en God heeft Zijn volk bezocht" (hoofdstuk 10: 38 Luk. 7: 16; 24: 19

Dit is de pinksterprediking van Petrus: zo’n prediking heeft nog niemand gehouden en ook later zijn de grote daden van God nooit met zo’n gevolg verkondigd als hier, waar opeens drieduizend zielen het woord aannamen en als een rijpe vrucht in de schuren van God werden ingeleid (vs. 37-41). Hoe lang moeten wij, dienaars van het woord, prediken, voordat wij enkele zielen voor het rijk der hemelen hebben gewonnen, ja, hoe dikwijls moeten wij jaren lang arbeiden, zonder één vrucht van onze arbeid te zien, terwijl daar door één prediking een hele gemeente werd vergaderd en gesticht! Nu zou men misschien kunnen denken dat de apostel met verheven woorden van menselijke wijsheid, met grote kunst en welsprekendheid zal hebben gesproken, zoals dat gewoonte is in de wereld; maar van dat alles vinden wij hier niets.  Zijn  woorden  zijn  eenvoudig,  er  is  geen  wereldse  kunst,  geen  opsiering,  niets schitterends in; maar er is kracht van boven in en daarom gaan zij ook voort als een sterk gewapend  man,  die een zwaard in de hand  draagt  en alles wat  hem wil tegenstaan  met overwinnend geweld op de grond werpt. Wat deze overwinning heeft bewerkt is niets anders dan de verkondiging van Gods grote daden tot zaligheid van de wereld, het woord van het kruis, het evangelie van Christus, die voor ons is gestorven en opgewekt.

Tot  hiertoe had  Petrus de gebeurtenis van de dag  in het  licht  van het  profetisch woord geplaatst  en  als vervulling voorgesteld van de grote beloften van God, die ook hun zeer ernstige en indrukwekkende kant  hebben. Nadat  zo  de gemoederen tot  ernst  en aandacht gestemd zijn, komt hij pas tot de kern van de zaak en legt hij nu een open en duidelijk getuigenis daarvan af, hetgeen tevens in het geweten grijpt, dat Jezus van Nazareth, die door Zijn volk is gekruisigd, door God volgens de belofte is opgewekt, is verhoogd, de Geest heeft uitgestort en de Heere en Messias is. De apostel houdt alzo de gebeurtenis van de dag vast in het oog; de uitstorting van de Heilige Geest gaat als de gouden draad door zijn hele rede heen; maar zijn rede wordt toch, daar zij een zendingstoespraak moet worden, tot een getuigenis van Jezus, die gekruisigd, opgestaan en verhoogd, die Heere en Verlosser is. Petrus wendt

zich, als hij op het punt staat tot dit hoofdpunt van zijn rede over te gaan, tot zijn toehoorders met een herhaald aanspreken en de bede om hun opmerkzaamheid.

Met  de  erenaam  van  het  verbond  "Israëlitische  mannen"  spreekt  hij  hen  aan;  hij  wil  ze daarmee lokken tot zachtmoedig aanhoren van de woorden, die Israël’s hoop, als in Jezus van Nazareth vervuld, voorstellen.

23. God had besloten om Zijn heilsplan door Hem te volvoeren (Jes. 53: 10) en heeft in de hele zaak niet toegelaten dat iets zou geschieden wat niet te voren was geweten en berekend. Deze dan, door de bepaalde raad en voorkennis van God overgegeven zijnde aan degenen die Hem ter dood veroordeelden, hebt gij genomen en door de handen van de onrechtvaardigen, de heidenen (Wijsh. 17: 2, Rom. 2: 14), de Romeinen, die zonder de heilige wet leven, aan het kruis gehecht (Joh. 19: 16) en gedood, wat toch uw oversten hebben gedaan is een daad van het hele volk en dus ook uw daad.

Boven alles wil de apostel Jezus van Nazareth, de zozeer verachte onder zijn toehoorders verheerlijken. Met dat doel in gedachten spreekt hij zowel van de staat van vernedering als ook van de verhoging van onze Heiland en reeds waar hij Jezus in Zijn diepste vernedering voorstelt, doet hij Hem kennen als degene die God hun heeft voorgesteld door bijzondere tekenen, die Hij vóór Zijn lijden heeft verricht, om hen te overtuigen dat Hij de ware Messias en Heiland van de wereld was.

De Heilige Geest, dat wist en geloofde hij, zou bij de korte herinnering aan de profeet van Nazareth met Zijn daden, zoals die nooit een mens gedaan had (Joh. 5: 24) in hun hart een zo krachtig getuigenis van deze man afleggen, dat zij met angst en vreze werden vervuld over hun onrechtvaardig gedrag (Job. 16: 8vv.). In datzelfde vertrouwen werpt hij ook de schuld van Christus’ dood op allen, zowel die te Jeruzalem woonden als die er niet woonden en is hij zeker, dat de Heilige Geest er hen krachtig genoeg aan zal herinneren hoe hun vijandschap in het hart tegen de verachte Nazarener hen tot Zijn moordenaars maakt.

Hoe  gerust,  hoe  ernstig,  hoe  plechtig  en  majestueus  zegt  Petrus  dat  zijn  volk  in  het aangezicht. Zonder vrees en onverschrokken stelt hij hun hun zware bloedschuld voor ogen en slaat hij hun als ‘t ware een nagel in het hart met de woorden: "gij hebt Hem aan het kruis gehecht en gedood. " Zo moest de prediking van Christus beginnen met een herinnering aan Zijn kruis en aan de schuld van Zijn volk. En zo moet zij nog altijd daarmee beginnen dat men Christus aan de wereld voorstelt als de Gekruisigde en juist daardoor het gevoel van schuld  omtrent  Hem  opwekt,  opdat  in  zondige  mensenharten  de  belijdenis  zij:  "Mijn zaligheid! wat Gij draagt, is de last van mijn zonden.

De dood van Jezus was van Gods zijde de vervulling van het eeuwige raadsbesluit van de verlossing, van de zijde van Jezus een vrijwillige liefdedaad, van de zijde van de Joden een toerekenbare schuld, het toppunt van hun misdaden tegen de HEERE; hier wordt nu alleen aan het eerste en laatste opzicht gedacht. Petrus beschuldigt alle aanwezigen van de moord aan  Jezus  gepleegd,  omdat  de  daad  van  de  overheid  een  daad  is  van  het  door  haar vertegenwoordigde  volk,  dat  overigens  ook  direct  daarbij  heeft  medegewerkt  en  heeft geroepen: "Kruisigt  Hem,  kruisigt  Hem! " Vervolgens omdat  de  dood  van de Heere ten gevolge van de algemene zondigheid een gezamenlijke daad en gezamenlijke schuld van het menselijk geslacht is.

24. a) Welke door u gevangen en gedode Jezus God opgewekt heeft op de derde dag, zoals Hij u tevoren heeft verkondigd (Joh. 2: 19 MATTHEUS. 12: 39v.). God heeft dat gedaan, de smarten, de banden (Ps. 18: 6; 116: 3 van de dood ontbonden hebbende, alzo het niet mogelijk was dat Hij door die dood kon gehouden worden (Joh. 10: 17v.).

a) Hand. 10: 40

25. Want David zegt in Ps. 16: 8-11 van Hem, op Hem heen wijzende, zodat de woorden naar de vervulling op Hem zien (vgl. hoofdstuk 13: 35vv.): Ik zag de Heere voortdurend voor mij, zodat  Hij mijn  bestendig  doel is  en  ik  Hem ook  voor  zo’n  verhouding  van  de  nauwste levensgemeenschap mij als nabij ken, want Hij is als een helpende Vriend en machtige Helper aan mijn rechterhand, opdat ik niet bewogen worde van de plaats waarop ik eenmaal sta.

26. Daarom, om deze onwrikbare vastheid, is mijn hart verblijd ook in het aangezicht van de dood die ik tegemoet ga en mijn tong verheugt zich (aldus luidt de Griekse vertaling van het Oude Testament, in Ps. 16: 9 staat daarentegen: "mijn eer of ziel verheugt zich Ja, ook mijn vlees zal rusten in de hoop van de opstanding? : (in de Psalm staat: "zeker wonen, " zonder leed onder Gods bescherming blijven).

27. Want Gij zult mijn ziel in de hel niet verlaten, noch aan het dodenrijk, de Hades "Job 7: 9, overlaten, dat zij daarin moet blijven, noch zult Gij Uw heilige overgeven om verderving te zien Ps 16: 10.

28. Gij hebt mij de wegen van het leven bekend gemaakt (in Ps. 16: 11 staat: Gij zult mij het pad van het leven bekend maken); Gij zult mij vervullen met verheuging voor Uw aangezicht (bij de psalmist staat: "verzadiging van de vreugde is bij Uw aangezicht, liefelijkheden zijn in Uw rechterhand voor eeuwig).

29. Gij mannen broeders (hoofdstuk 1: 16) het is mij geoorloofd vrij uit tot u te spreken van de aartsvader David, de vader van de koninklijke familie van ons volk, aan wie van onze zijde alle eerbied toekomt. Doch wij zien er niet aan voorbij dat aan hem nog veel menselijks en gebrekkigs  was,  veel dat  nog  verre  was  van  het  volmaakte;  wij weten,  a)  dat  hij beide gestorven en begraven is, zonder dat in de Schrift van hem iets verder wordt bericht en zijn graf is onder ons, hier op de Zionsberg, in de onmiddellijke nabijheid, tot op deze dag. Dat is een luid sprekend getuigenis dat hij wel de verderving heeft gezien en in de dood is gebleven. Hij kan dus niet zulke grote dingen van zichzelf hebben bedoeld als hij in de aangehaalde psalmwoorden uitspreekt.

a) 1 Kon. 2: 10 Hand. 13: 36

30. Daar hij dan een profeet was, die in de Geest van God de toekomst mocht aanschouwen en wist a) dat God in het woord dat door Nathan tot hem kwam (2 Sam. 7: 4vv.), hem met ede gezworen had dat  Hij uit  de vrucht  van zijn lendenen, wat  betreft  het  vlees, de Christus verwekken zou om Hem op zijn troon te zetten (Ps. 132: 11 Luk. 1: 32v.).

a) Hand. 13: 23 Rom. 1: 3 2 Tim. 2: 8

31. Zo heeft hij dit, wat hij in de Psalm zegt, voorziende, gesproken van de opstanding van Christus, van de Christus die als de vrucht van zijn lendenen hem was aangekondigd,

a) dat Zijn, namelijk Christus’, ziel niet is verlaten in de hel, noch Zijn vlees verderving heeft gezien 1Ki 2: 9.

a) Ps. 16: 10 Hand. 13: 35

32. Deze Jezus, op wie ik van vs. 22 af gewezen heb, heeft God opgewekt, zoals reeds in vs. 24 is gezegd, waarvan wij allen, wij twaalven die hier voor u staan (vs. 14) getuigen zijn (hoofdstuk 1: 22) en welke overeenkomst er nu bestaat tussen hem en de Christus, over wie David heeft geprofeteerd, zal ik vervolgens in vs. 36 nog in het bijzonder aanwijzen.

Petrus stelt uit Ps. 16 voor, dat de bewaring voor de macht van dood en graf een noodzakelijk teken is aan Hem, de aan David beloofde Koning van Israël. Hij beweert dat nu dit teken juist paste op Jezus van Nazareth, terwijl hij zich daarvoor beroept  op de gebeurtenis van de apostelen die naast hem staan. Hier kan hij niet meer tot zijn toehoorders afdalen, want alleen aan de gelovigen had Jezus Zich na Zijn opstanding geopenbaard (hoofdstuk 1: 3; 10: 41); de overigen  wisten  alleen  dat  Hij  niet  gebleven  was  in  het  graf,  waarin  Hij  gelegd  was (MATTHEUS.  28:  13vv.).  De  eis,  die  hij  aan  zijn  hoorders  doet,  om  hem  en  zijn medegetuigen in deze mededeling van hun eigen ervaring geloof te schenken, is geenszins te zwaar, maar volkomen gerechtvaardigd. Wie in staat was Petrus met de elf overige apostelen, die uit de schare op de voorgrond getreden waren, die met de Geest  vervuld was en op wonderbare wijze God loofde, in deze hun ernstig en gewichtig getuigenis te wantrouwen, moest  zich opzettelijk  hebben gesloten voor  de inwendige macht  van dit  getuigenis.  Wie daarentegen  met  enige  vatbaarheid  dit  getuigenis  van  Jezus’  opstanding  opnam,  wat  een indruk  moest het bij die veroorzaken, vooral daar wat hiermede werd uitgesproken in de schoonste harmonie stond met de openbaring van Jezus gedurende Zijn leven. In zo verre moest het ook een aanknopingspunt vinden in het medeweten van de toehoorders. "Opgewekt uit de doden, " in wat een verwondering moest dit woord de vreemdelingen brengen, die nog nooit van een opstanding hadden gehoord! Hoe moest het zelfs de kinderen van Jeruzalem door de ziel dringen, die het wel meestal weer vergeten waren wat op het laatste Paasfeest in hun stad was geschied! Want het was sedert die tijd stil geworden omtrent deze gekruisigde Jezus; men had er niet  meer van gesproken, men had niets meer van Hem gezien en de weinigen  die  er  van  wisten,  hadden  zich  verborgen  gehouden:  men  hield  het  voor  een sprookje, dat niet waard was om er over te spreken. Nu treedt er op eens één op, die predikt: Hij is opgestaan van de doden. Door dat wonder heeft de Vader krachtig bewezen, dat deze Zijn  lieve  Zoon  was  en  het  zegel van  de  waarheid  op  Zijn  woorden  en  daden  gedrukt. Daarmee heeft  Hij voor  de hele wereld  betuigd dat  deze,  die onder  de misdadigers was gerekend, toch de Heilige en Rechtvaardige is, dat  deze vernederde en verachte  toch de Koning der ere, deze gekruisigde, gestorvene en begravene de Vorst van het leven, de Heere en Christus, de Heiland van zondaren is. Omdat nu de opstanding zo gewichtig is, moet zij ook zeker en onweerspreekbaar zijn; daarvan gaat de apostel direct aan het bewijzen en wel uit het Oude Testament, zoals dat voor Israëlieten het meest passende en overtuigende was.

Om het te vatten, dat juist dat woord uit de zestiende Psalm, hier aangehaald van vs. 25-28, op de Messias en Zijn opstanding zag, is het nodig zich door Hem te laten onderwijzen, die niet leert zoals de Schriftgeleerden, maar met gezag. Voordat de discipelen zijn Geest ontvangen hadden, konden ook zij dergelijke schriftverklaring van het Oude Testament niet vatten. Is het te verwonderen dat de godgeleerdheid van deze eeuw, die niet uitgaat van het gezag van de Heere,  maar  van  het  gezag  van  haar  eigen  rede,  haar  eigen  begrippen,  van  diezelfde schriftverklaring  geen  denkbeeld,  maar  enkel  afkeer  heeft?  Het  is  immers  zo:  de  Psalm lezende, zoals hij daar in de bundel voor ons ligt, is het immers de schrijver, David, die daarin

spreekt, die daarin van zich zelf, van zijn levensweg, van zijn hoop spreekt. En toch! daar is in de plaats door Petrus aangehaald een toon, die geheimen aankondigt, vooral voor wie haar leest  in  het  oorspronkelijke.  Het  is  dat  de  David,  die  in  delen  en  in  zo  vele  andere psalmzangen preekt, in dat profetisch en profetisch-typisch plan, dat het wezen van het Oude Testament uitmaakt, het omhulsel, om zo te zeggen, is van een meerdere dan hij zelf, van een later en verhevener Koning, gezalfde en geliefde van God - van een tweede, een wezenlijke David dan die duizend jaren vóór de komst van zijn goddelijke Nazaat Hem als hoofd en middelpunt  van  het  Godsrijk  vertegenwoordigde.  Wat  die  eerste  David  alzo  van  zichzelf zong, was deels en in een eerste plaats historisch waarachtig van hem persoonlijk, maar dan ook in een tweede plaats profetisch waarachtig van de hem Beloofde uit zijn eigen lendenen. Het zijn verborgenheden voor het vleselijk oog, voor de zelfgenoegzame rede, maar tevens diepten en heerlijkheden van Gods Heilige Geest. Aldus behaagde het Hem: in het woord door David uitgesproken legde Hij een kracht als van groei en uitzettingsvermogen, waardoor het reiken zou tot in verte van dagen, - een diepe zin, waardoor het dan eens toestanden uitdrukken  kon  ver  boven  die  van  David  verheven,  ja  waarvan  in  David’s  eigen  leven nauwelijks een schaduw te vinden is (denk aan Psalm 22), dan waarom, tegelijk historisch en typisch, levenstoestanden èn van David èn van de Meerdere dan David omvat.

In de Psalm wordt de dood opgevat naar zijn dubbele werking, ten eerste in betrekking tot het lichaam en vervolgens op de ziel. De eerste wordt voorgesteld als beschermd voor de laatste werking van de dood, de verderving: de laatste wordt beschreven als wel het duister oord van de schimmen ziende,  maar  zeer  spoedig daaraan ontnomen en aan het  rijk  van het  licht weergegeven. De nauwkeurigheid, waarmee deze trekken in de ontwikkeling van Jezus’ leven zich verwezenlijken, maakt deze voorspelling tot een van de merkwaardigste van de Heilige Schrift. Terwijl namelijk Zijn heilig lichaam onaangeroerd bleef van de verderving, ging Zijn ziel tot de doden, maar keerde spoedig weer en verhief Zich met het verheerlijkt lichaam bij de opstanding.

Terwijl Petrus aanwijst dat de profetie in Jezus vervuld is, beweert hij, dat Jezus wel in de hades geweest, maar niet daarin gebleven is. In 1 Petrus 3: 18vv. komt hij op leerzame wijze op dit feit terug. In onze tekst is het oog daarop gevestigd dat Jezus Zich aan het noodlot en de wet van de dood geheel en waarachtig, maar niet blijvend onderworpen heeft. Hij had de toestand van overgang uit het aardse leven tot het leven van de opstanding en de eeuwigheid mede doorstaan en alzo is niets menselijks Hem vreemd gebleven. Aan de andere kant is de opstanding van Jezus een des te beslissender overwinning hoe voller Hij de toestand van de dood zelf ervaren heeft. Het bijzonder doel waartoe het neerdalen in het dodenrijk moest dienen, is pas later door de apostel in het licht gesteld.

33. Hij dan veertig dagen na Zijn opstanding a) door de rechterhand van God verhoogd zijnde, die Hem in de hemel heeft gezet op de troon daarboven (Openbaring 12: 5) en als Koning van het hemelrijk b) de beloften van de Heilige Geest ontvangen hebbende van de Vader, om ze zo te verwezenlijken als in Joël 3: 1vv. is voorzegd (Ps. 68: 19), heeft dit c) uitgestort, dat gij nu ziet en hoort. Hij heeft de Heilige Geest  onder zulke buitengewone tekenen en werkingen geschonken, zodat gij nu eveneens de oog- en oorgetuigen van Zijn verhoging zijt, als wij het zijn geweest bij Zijn opstanding.

a) Hand. 5: 31 Filippenzen 2: 9 b) Hand. 1: 4 c) Hand. 10: 45

34. Daarin is Hij nu bewezen zo veel hoger en groter te zijn dan David, als Gods troon in de hemel hoger is dan David’s troon op aarde was. Want David is niet opgevaren in de hemelen,

dat zijn eigen koningschap reeds een zo bestendig en eeuwigdurend koninkrijk zou zijn, als hem toegezegd werd (2 Sam. 7: 16 Ps. 89: 4v.). Maar hij zegt in Ps. 110: 1, voorziende in wie die toezegging haar vervulling zou vinden: a) De Heere HEERE, heeft gesproken tot mijn Heere, tot Hem, die mijn Zoon en tevens ook mijn Heer is, tot de Messias (MATTHEUS. 22: 41vv.): "Zit aan Mijn rechterhand. "

a) 1 Kor. 15: 25 Efeze. 1: 20

35. Totdat Ik Uw vijanden zal gezet hebben tot een voetbank aan Uw voeten" (Hebr. 1: 13).

Evenals Hij heeft  uitgestort  wat  op het  pinksterfeest  neerruiste  als een vruchtbaarmakend onweer, zo stort Hij nog steeds Zijn hemelse zegen neer op de gemeente. De zonnestralen van Zijn liefde die op onze levensweg vallen, de regens van Zijn woord die de aarde vruchtbaar maken,  de dauwdroppels van Zijn genade die ons hart  verkwikken,  de  stormen van Zijn oordelen die ons geweten wakker maken, de hemelse geuren van Zijn vrede die om ons in onze ellende ademen, dat alles heeft Hij uitgestort en stort Hij uit, dat zijn alle getuigenissen dat Hij nog leeft, dat hij ook daarboven nog op de troon van de heerlijkheid aan de Zijn denkt, vervullingen van de belofte: Ziet Ik ben met u alle dagen tot aan de voleinding van de wereld.

Het "totdat" begrenst de tijd van de genade van het rijk van Christus. Zijn heerschappij aan de rechterhand van God, die Hij door de grote pinksterdaad heeft  geopenbaard, duurt  in de genadige  kracht  van  het  pinksterfeest  voort,  totdat  door  vuur,  bloed  en  rookdamp  Zijn vijanden tot een voetbank aan Zijn voeten worden gelegd. Tot zolang laat Hij toe dat Hij in Zijn rijk wordt bestreden en de kunst van het geloof is er voor nodig dat men zich aan Hem vasthoude als de Heere, aan wie alle macht gegeven is in de hemel en op aarde.

Naar ons zien en voelen is het niet overal zichtbaar dat Christus bij ons zo met macht regeert, maar integendeel zien en voelen wij het  tegenovergestelde en is er voor de ogen van de christenen niets dan zwakheid en machteloosheid, alsof zij ellendig en verlaten zijn, zonder hulp en redding, door de wereld onderdrukt en met voeten getreden, daarenboven door de duivel met de zonde, de verschrikkingen en angsten van dood en hel overvallen en gedrukt. Bovendien zijn er allerlei ongevallen, gevaren en noden over hen, meer dan over alle andere mensen.  Daarom moet  er  zo’n  grote  geloofskunst  en  een  meesterstuk  bestaan  om tegen zodanig gevoelen en gewaarworden te strijden en te vechten en zich aan het woord alleen te houden, hetgeen hij hier hoort, dat deze Christus, hoewel onzichtbaar, daarboven door God geplaatst is aan Gods rechterhand, nu daar zal en wil blijven om ons vandaar met macht te regeren, maar voor de wereld heimelijk en verborgen. Want dit Scheb-lemini (zit aan Mijn rechterhand) moet waar zijn; daar God zelf het zegt, zal geen schepsel het omverstoten of vals maken, dan zal hij het  ook niet mogen loochenen, hoe het ook schijnen en zich vertonen moge.

Moet  Christus wachten totdat  al Zijn vijanden gesteld worden tot  een voetbank van Zijn voeten, waarom zouden wij dan ook niet wachten?

36. Zo weet dan zeker met goddelijke, op Gods grote daden gebaseerde gewisheid, het hele huis  van  Israël,  de  hele  gezegende  familie  van  de  aartsvader  Jakob,  die  met  zo  groot verlangen op de zaligheid van de Heere wachtte (Gen. 49: 18), dat God Hem tot een Heere en Christus gemaakt heeft, Hem boven alles heeft verhoogd, die David reeds hier heeft geëerd en voor Wie de troon in de hemel bereid is (Ps. 103: 19 Rom. 9: 5 Efez. 1: 22), en aan de andere

zijde  gesteld  heeft  tot  Een,  die  Zijn  volk  zalig  zalmaken,  namelijk  deze  Jezus,  die  gij gekruisigd hebt.

Het was hier niet de plaats om de logosleer, wie Christus was (Joh. 1: 8vv.), te ontwikkelen, maar eenvoudig moest worden bewezen dat die Jezus, die de Joden tot hiertoe alleen als Gekruisigde bekend was, voor hen bewezen werd de hun beloofde Heere en Messias te zijn. Uit de Verachte heeft God zo iemand gemaakt. Dat Jezus voor de ogen van de Joden nu een ander geworden was, dit alleen behoorde tot dit tijdpunt.

Met dit krachtig slotwoord wendt Petrus zich nog eens tot het verstand van zijn hoorders, aan wie hij uit Gods woord, evenals uit hun ervaring en hetgeen zij zo-even zagen en hoorden, Jezus als de Messias had bewezen. Vervolgens wendt hij zich tot hun hart en geweten, waarin hij voor het laatst een scherpe prikkel boort en hun hun zonde zowel als de weg naar de zaligheid voorhoudt met de woorden: "Gij hebt Hem gekruisigd, maar God heeft Hem tot een Heere en Christus gemaakt. "

Kent u een ontzettender  tegenstelling dan: "Gij hebt uw Messias gekruist. De Gezegende boven alle gezegenden, in wie Israël en al de volken gezegend zouden worden, de Engel van het Verbond, Gods Zoon, de verlosser van Israël, de God van de vaderen, hebt gij, toen Hij tot u kwam als een mens om u al het beloofde heil en nog zoveel meer aan te brengen, als een onwaardige  verworpen  en  als  de  ergste  van  de  misdadigers  aan  het  kruis  gehecht.  " Voorzeker, dat was een slag waarmee deze zondaren werden doodgeslagen. En toch, zo ver moet het komen bij iedere Israëliet, die zich bekeert. Hij moet zich bewust worden dat hij in het  ongeloof zijn gezegende Messias aan het  kruis heeft  gebracht  en gedood. En tot  die bewustheid moeten ook zij komen die niet uit Israël, maar uit de volken zijn. Of meent gij dat de heidenen in hun ongeloof beter waren dan Israël in zijn ongeloof. Nee, Joden en heidenen hebben Jezus aan het kruis gehecht en gedood, want de menselijke natuur is in haar ongeloof vijandschap tegen God en kan geen Jezus dulden, die niet  anders  spreekt  dan goddelijke woorden en niet anders doet dan goddelijke daden en niets anders eist dan gehoorzaamheid aan God.

37. a) En toen zij dit hoorden, wat hun Petrus van vs. 22 had voorgehouden, werden zij verslagen in het hart over de zware zonde die op hen lag en zeiden tot Petrus en de andere apostelen om te antwoorden op de harten winnende rede (vs. 29) met een gewonnen hart:
b)  Wat  zullen wij doen,  mannen broeders? Hoe  zullen  wij Gods  toorn die  wij verdiend hebben, ontgaan, hoe het kwade dat wij gedaan hebben, weer goed maken?

a) Zach. 12: 10 Luk. 3: 10 Hand. 9: 6 b) Hand. 16: 30

Petrus heeft een grote eis aan hen gedaan. Dezelfde die zij nog weinige weken geleden in de gedaante van een dienstknecht zagen wandelen, die zij aangeklaagd, gehoond, mishandeld, de heidenen tot de smadelijkste dood hadden overgeleverd, die moeten zij nu als hun Heere erkennen, die moeten zij tot hun Heiland of tot hun Rechter kiezen - deze keus stelt Petrus hun voor; en er moet in zijn wezen een ernst en majesteit zijn geweest, die ieder gemoed trof, er  moet  uit  zijn  ogen  iets  hebben  geschitterd  als  een  vuur  van  de  levende  God,  want nauwelijks heeft hij geëindigd, of opeens zijn de harten van de hoorders getroffen en heel het volk breekt los in een luid klagen en zegt als met één stem tot Petrus en de andere apostelen: "wat  zullen  wij  doen,  mannen  broeders?  "  Er  wordt  geen  tegenspraak  vernomen,  geen verontschuldiging  wordt  gehoord,  geen  mens  treedt  uit  de  menigte  te  voorschijn  om  de bloedschuld  te ontkennen die zij op  zich hebben geladen;  maar  heel het  volk  buigt  zich

verschrikt onder de treffende woorden van de apostel. Het zwaard van de Geest is hun door het hart gegaan en heeft, merg en been doorsnijdend, zich betoond als een Rechter van de overleggingen en gedachten. Nu zien zij in wie zij gestoken hebben, nu voelen zij wie zij hebben verworpen en het  grote oordeel van God  treedt  voor  hun geest.  Waar  zullen zij heenvluchten voor Zijn toorn? Hoe zullen zij het dreigend verderf ontkomen? Wie zal hen redden van de dreigende afgrond die zich voor hun voeten opent? De angst van hun hart is groot! Zo heeft dan hier de Geest van de Heere Zijn verslaande macht uitgeoefend en dadelijk bij Zijn eerste getuigenis gedaan wat Jezus in Joh. 16: 8vv. had voorzegd, namelijk, dat Hij de wereld zou overtuigen van zonde en gerechtigheid en van oordeel.

De spotters zijn volkomen tot zwijgen gebracht, of zij hebben zich van hun waan bekeerd, of zij durfden om de menigte de gedachten van hun harten niet te openbaren. Het grootste getal van de toehoorders is namelijk in het  hart  getroffen door een grote smart. Dat  inwendig getroffen zijn heeft een dubbele reden; ten eerste zijn de aanwezigen geroerd door het woord van  Petrus  dat  de  laatste  tijd,  waarvan  het  einde  de  ondergang  van  alle  dingen  brengt, gekomen  is,  waarvan  de  aankondiging  hen  uit  al  hun  rust  en  veiligheid  wakker  heeft geschrikt.  Vervolgens  werden  zij  gewaar  dat  zij  zich  in  verschrikkelijke  verblinding  als tegenstanders en vijandig gesteld hadden tegen de enige toevlucht en hulp, die voor deze laatste tijd was gegeven. In dezelfde mate als de schrik van de laatste tijd hen drijft tot de naam van Jezus, die hun als banier van de redding is opgericht, in diezelfde mate drijft de herinnering  aan  hun  dodelijke,  ontzettende  vijandschap  tegen  Jezus,  die  hun  eveneens  is voorgehouden, daarvan terug. De smart van het hart dat geheel tot radeloosheid wordt voort gedrongen, is echter zo sterk dat zij zich wenden moest tot de spreker van de met de Geest vervulde pinkstervergadering met de vraag: "wat zullen wij doen? " Had Petrus op de vraag niets meer kunnen antwoorden dan wat hij reeds uit de profeet had aangehaald (vs. 21), dat zij de naam van de Heere moesten aanroepen, zo zou hij aan de diep gevoelde behoefte van de harten, die zij met open woorden uitspraken,  niet  hebben voldaan. Indien zij toch ook al wisten dat deze Heere niet meer degene was die in de hemel was besloten en van de aarde gescheiden, niet meer die in vlammende heiligheid op Zijn troon is en de ongenaakbare voor menselijke zintuigen en ogen is, maar (volgens vs. 36) Jezus, die in menselijke gedaante en zwakheid onder hen had gewandeld, hoe zouden zij er toe komen Hem, die zij verworpen en gedood hadden als Deze aan te roepen? Het aanroepen van Jezus’ naam was voor hen die geloofden wel het middel tot hun redding, maar zoals voor deze het aanroepen van Jezus’ naam een natuurlijke uitdrukking is van hun gehele toestand, zo  is dit  aanroepen met  de gehele toestand van de vragers in lijnrechte tegenspraak. In dezelfde periode dat de discipelen de lichamelijke gemeenschap van Jezus begeerden en in het geloof genoten en zich daarin verdiepten,  hebben  de  Joden  deze  gemeenschap  met  harde  woorden  en  lasteringen,  met vervolgen en verraad tegengestreefd. Ten gevolge van die gemeenschap met Jezus heeft de verhoogde Heere de discipelen met Zijn Geest vervuld, hen als de heilige eerstelingen tot Zijn en hun Vader teruggebracht en hen als het waarlijk verloste volk met Zijn God in heilige gemeenschap  samengebracht,  terwijl  de  Joden  niets  hebben  dan  hun  pinksterbroden  en brandoffers en nog met dezelfde bevende harten voor God staan als hun vaderen aan de Sinaï. Petrus weet het dus zeer goed dat het doorboorde hart en getroffen geweten van de Joden op zijn eerste aankondiging antwoordt: het aanroepen van Jezus’ naam moge voor uw toestand een redmiddel zijn, ons is in onze staat dat redmiddel afgesloten. Is er dus niets anders dat wij moeten doen, opdat wij in uw toestand worden verplaatst? Op deze vraag antwoordt nu Petrus volkomen,  voldoende; zij moeten eerst  door  boete  hun gezindheid  veranderen,  want  hun vroegere gezindheid was tegen de Redder en Heiland vijandig geweest. Vervolgens moeten zij zich tegenover Jezus in een gelijke verhouding plaatsen, als waarin Zijn discipelen tot

Hem staan, hetgeen daardoor geschiedt dat zij zich in Zijn naam laten dopen, dan zullen zij ook dezelfde Geest als de discipelen deelachtig worden.

38. En Petrus zei tot hen: Bekeert u, na een blik in uw hart te hebben geslagen, tot de Heere, uw God, dat gij Zijn stem gehoorzaamt zoals u reeds in Deut. 30: 1v. deze weg is gewezen en een ieder van u worde gedoopt in de naam van Jezus Christus. Ieder van u moet persoonlijk Hem tot zijn Heere en Christus aannemen, die God daartoe heeft gemaakt, maar ook diens genade en hulp deelachtig worden tot vergeving van de zonden (Luk. 24: 47). En gij zult, als gij dit  doet,  de gave van de Heilige Geest  ontvangen,  evenals wij op  wie  deze reeds is uitgestort, zoals gij ziet en hoort.

Petrus begeert twee zaken en belooft twee zaken; hij begeert dat de zielen 1) hun gezindheid, hun zedelijke richting, veranderen, 2) dat zij zich in de naam van Jezus laten dopen, dat is op grond van het geloof in Jezus en van erkenning van en onderwerping aan Hem als de Heere en Christus. Hij belooft hun, die zich laten dopen, 1) vergeving van hun zonden, 2) de gave van de Heilige Geest. De handeling van de doop is hierbij aan de ene zijde als zedelijke daad van de dopeling opgevat, maar komt aan de andere zijde ook, ten gevolge van de belofte die zich aanstonds daaraan aansluit, voor als genademiddel van de zijde van God.

Wat zouden deze mensen er niet voor hebben gehad om Jezus van Nazareth midden onder hen te doen treden, opdat zij de knieën van de Gekruisigde konden omvatten en door Hem worden opgericht met de persoonlijke toespraak: "uw zonden Zijn u vergeven! " Ziet nu, hun verlangen   zal   worden   gestild,   aan   het   doopwater   heeft   de   drie-enig   God   Zijn nieuwtestamentische genadige tegenwoordigheid toegevoegd; een ieder, die zich laat dopen, geeft de Vader aan de Zoon door de Heilige Geest, die de Geest is van die Jezus, die tot Heer en Christus verhoogd is.

Hier wordt duidelijk de verhouding aangewezen van de doop van Johannes tot de christelijke: de eerste  bedoelt  de boete als uitwerking, de tweede begint  waar de eerste ophoudt; zij veronderstelt de boete tegelijk met het geloof, dat zij bevestigt en bezegelt en deelt werkelijke hemelse kracht mede in de gave van de Heilige Geest.

39. Want u komt de belofte toe en uw kinderen, namelijk de belofte die een uitstorting van de Heilige Geest over alle vlees toezegt (vs. 16vv.) en eveneens is zij door het verbond dat God met  onze  vaderen  heeft  gemaakt  allen  toegezegd  a)  die  kinderen  van  dit  verbond  zijn (hoofdstuk 3: 25), maar heden nog daar verre zijn, zo velen als, zoals in Joël 3: 5 uitdrukkelijk beloofd is, er de Heere, onze God, toe roepen zal, tot deze redding op de berg Zion en te Jeruzalem zal nodigen.

a) Efeze. 2: 13

Wie onder degenen die verre zijn, hier te verstaan zijn, wordt getwijfeld. Van verafgelegen Joden of Jodengenoten kan hier geen sprake zijn. Deze toch waren van zelf in het verbond begrepen en behoorden tot degenen die nabij, niet die verre zijn. Maar de heidenen zal Petrus toch niet kunnen bedoeld hebben, hij, die pas zoveel later en niet zonder de onmiddellijke openbaring van God ingeleid werd in hetgeen door Paulus (Efeze. 3: 1 en 6) de verborgenheid genoemd wordt  van het  mededelen van de heidenen in de beloften in Christus door  het evangelie (Hand. 10). Zou het niet zijn omdat, zoals ook de profeten door de Geest meer gegeven werd in hun woorden te omvatten dan zij zelf nog destijds konden inzien of gissen, alzo ook hier de apostel een uitdrukking aan de profeten van het Oude Testament ontleende,

waarvan de volle omvang en het verre bereik op dat ogenblik nog voor hem zelf verborgen waren?  Ziedaar  juist  hetgeen  de  geïnspireerde  van  de  gewone  beredeneerde  taal,  hetzij geschreven of gesproken, onderscheidt. De mening van de Geest gaat die van de spreker of schrijver ver te boven en wordt pas later door deze, naar de mate die hem toebedeeld wordt door de Heere, als het ware achterhaald.

Hoe zou Petrus aan de verre heidenen komen, aan wie men meestal hier denkt, als noch de behoefte van zijn hoorders hem daartoe leidt, noch de profeet Joël die hij hier weer, zoals duidelijk is, voor ogen heeft? Maar wel voert de behoefte van de verschrikte Joden hem hier tot de leden van zijn volk, die in al de vier windstreken verstrooid zijn. Wat er van deze zou worden in de laatste tijd, die nu was aangebroken, was voor de vragers te meer een zaak van gewicht, daar een groot gedeelte van hen zelf tot die verte had behoord. Als Petrus zegt dat God ze zal roepen en daarmee het aanwezig zijn als voorwaarde voorstelt, dan doet hij dat noch op eigen hand, noch in Joodse beperktheid. Hij denkt duidelijk aan de uitspraak van de profeet, maar noemt als de enige plaats ter verberging bij de dreigende tekenen aan de hemel en op aarde de berg Zion. Zullen dus die verre zijn, gered worden, dan moeten zij eerst dichterbij komen. En nu weet de apostel zeer goed dat zo min als Israël zonder God onder de heidenen verstrooid is, het evenmin zonder God weer kan worden verzameld. (vgl. Jes. 11: 11).

40.  En  met  veel  meer  andere  woorden  dan  die  hier  als  door  Petrus  gesproken  worden meegedeeld, betuigde hij aan de ene kant van Jezus, dat Hij de Heere en Christus is en alzo de enige Redder (hoofdstuk 4: 12) en vermaande hen aan de andere zijde in een  dringende toespraak Joh 14: 18 zeggende: Wordt behouden van dit verkeerd geslacht; laat u redden uit dit krom en verdraaid geslacht (Deut. 32: 5 Fil. 2: 15), waartoe gij tot heden hebt behoord, opdat gij niet in hetzelfde verderf als dit wordt ingetrokken (Openbaring 18: 4v.).

Er komt uit de bewegingen van de Heilige Geest niets heerlijks voort, als de zielen blijven hangen in de strikken van de verleiding. Christenen zullen als lichten schitteren te midden van het verkeerde en zondige geslacht, maar de connectie met de wereld moet ophouden (Jes. 19: 19).

De verkeerdheid van dat geslacht bestond daarin, dat het zich niet wilde laten redden door Degene die God gezonden had tot enige Helper en Redder. Dat is ook de hoofdzonde van het tegenwoordige geslacht; het wil zich niet laten helpen, maar wil zich zelf helpen en daar het dit toch niet kan, heeft het geen rust en geen vrede. Hele scharen van naam-christenen is het woord van het kruis een ergernis of een dwaasheid geworden. Zij willen nog alleen datgene horen, waarnaar de oren verlangen, maar zich niet door de Geest van God laten overtuigen en bestraffen. Zij willen een zogenaamd christendom dat alleen beloften heeft, maar geen dat hun ook eisen stelt  en  voor  de hele wereld geen dat  zo  groot  gewicht  hecht  aan boete, bekering en wedergeboorte. Zo zijn zij dan niet te helpen, want wat zij zich als christendom denken,  is  slechts  een  uitvinding  van  hun  weerspannig  hart,  het  waar  en  werkelijke christendom is heel iets anders. Deze Geest van tegenzin tegen het woord van de waarheid ligt als een ban op hen, die dikwijls van nature een zeer goede wil hebben en menen aan de zijde van Christus te staan. Het is echter enkel misleiding een discipel van Jezus te willen zijn en niet alles te hebben verloochend, wat ook maar met de verkeerdheid van dit geslacht in betrekking staat.

Gij  ziet,  er  is  een  verkeerd  geslacht  in  deze  wereld,  waaruit  men  afgezonderd  en  alzo behouden worden moet. Dit te miskennen, is de dwaling van velen die alle mensen voor even

goed  en  slecht  houden  en  van  geen  onderscheid  willen  weten  tussen  goddelozen  en godvruchtigen, tussen hen die God dienen en die Hem niet dienen. Petrus, door de Heilige Geest geleid, wist het beter, wist het zoals het werkelijk is en drong daarom steeds moediger en vuriger aan bij zijn hoorders, die zich betoonden mannen van goede wil te zijn om uit die mensenzee, waarin allen die er in blijven ook vergaan, zich te laten redden in het schip van Christus. Ja, de gemeente van Christus is de tweede ark, waarin men alleen aan de algemene zondvloed ontkomt.

41. Wie dan uit de menigte, in vs. 6-13 genoemd, zijn woord gaarne aannamen, omdat het geheel  overeenkwam  met  de  behoeften  van  de  harten  in  vs.  37  uitgesproken,  werden overeenkomstig de in vs. 38 ontvangen aanwijzing gedoopt; en er werden door de apostelen door middel van de doop, waaraan voor de gedoopten het ontvangen van de Heilige Geest was verbonden, op die dag tot hen in de kerk, die reeds tevoren door de pinkstergebeurtenis (vs. 2-4) in het leven was geroepen, toegevoegd omtrent drieduizend zielen of personen (vs. 43); 7: 14; 27: 37 Gen. 46: 27

Vóór het Pinksterfeest leek de gemeente van Jezus, sinds haar Hoofd onzichtbaar in de hemel op Zijn troon was gezeten, op het menselijk lichaam, door God uit aarde gevormd, voordat nog de Geest uit God daarin was geblazen. De gemeente was als een nieuw lichaam gevormd en in de wereld geplaatst. Maar nu pas, op het pinksterfeest, werd haar opeens de Geest ingeblazen; zij werd een levende ziel (Gen. 2: 7); en van dat ogenblik af kon de kerk van Christus ook groeien door toevoeging en inlijving van andere zielen.

De tekst zegt niet dat de doop van de drieduizend daar en dadelijk volgde, maar alleen dat die gedurende die dag heeft plaatsgehad. Merk verder op dat de doop alleen tot voorwaarde had de bekering en het geloof aan Jezus als Messias, dat geen nader christelijk onderricht was voorafgegaan, maar de voorwaarde was dat dit zou volgen.

Wie denkt bij deze rijke vangst van zielen door Petrus niet aan zijn vroegere visvangst, toen hij zijn net uitwierp in het meer van Gennesareth op het woord van de Heere en zoveel vis ving, dat het net scheurde, toen de Heere tot hem zei (Luk. 5: 10): "Vrees niet, van nu aan zult gij mensen vangen? " Ja, nu was hij een visser van mensen geworden. Nu was hij afgestoken in de diepte van de wereld, nu had hij voor de eerste maal stoutmoedig het net van het Evangelie uitgeworpen naar het  gebod van zijn Meester en zie, hij ving  mensen in grote getale.

En het woord werd vervuld, dat de Heere tot hen gesproken had (Joh. 14: 12): Voorwaar, voorwaar zeg Ik ulieden: die in Mij gelooft, de werken die Ik doe, zal hij ook doen en hij zal meer doen dan deze (die namelijk Jezus persoonlijk hier op aarde zijnde, gedaan heeft); want ik ga heen tot de Vader, " zodat nu door Zijn Geest, die Hij voor Zijn discipelen verworven en over hen uitgestort had, de rijke oogst stond ingezameld te worden van hetgeen waar Hij zelf alleen de eerstelingen van ingebracht had.

Wanneer de sikkel in het koren geslagen werd, wanneer de rijpe vrucht werd ingeoogst. Ziet gij het schaduwbeeld wel? Let dan nu ook op de vervulling, wanneer de sikkel van het woord gebruikt, de oogst ingezameld moet worden, zo daalt de Geest als een scherpe sikkel neer. Want hoor wat Christus zegt: Heft de ogen op en ziet de velden, want zij zijn reeds wit om te oogsten (Joh. 4: 35); de oogst is groot, maar de arbeiders zijn weinig (MATTHEUS. 9: 37). "Hij zelf had de eerstelingsschoof in de hemel gebracht, doordat Hij onze natuur aannam, daarom noemt Hij dit de oogst. " Een lam wordt geslacht. Het pascha wordt gevierd en na

vijftig dagen de wet  gegeven die de vreze verwekt,  geschreven met  de vinger  van God. Christus wordt geslacht, als een lam is Hij ter slachtbank geleid en na vijftig dagen wordt om de liefde te verhogen, de Heilige Geest geschonken, die Gods vinger zelf is.

Die pinksterdag was groot. Groot te Jeruzalem, groot in de hemel. O, wat een vreugde voor de engelen van God, bij wie blijdschap is over een zondaar die zich bekeert. Mij dunkt, aan de avond van die grote dag, toen hij neerzat en uitrustte, moet aan Simon Petrus een andere dag voor de geest gekomen zijn. Immers die dag, waarop Christus aan de oever van zijn geliefd meer van Kapernaüm tot hem zei: Steek af naar de diepte en werp uw netten uit om te vangen. Nog ziet hij de menigte vissen die het net scheuren deed. Het andere scheepje moest bijleggen en de medegenoten kwamen en vulden de beide schepen, zodat zij bijna zonken. Nog hoort hij dat wonderwoord: Vrees niet, van nu aan zult gij mensen vangen. Thans verstaat hij het. Doch ook nu zou hij lust hebben als toen om uit te roepen: Heere, ga uit van mij, want ik ben een zondig mens. Maar een stem antwoordt in zijn hart: Ik ben met u tot aan de voleinding van de wereld. Zo was het, zo is het, zo zal het zijn. De wondervangst houdt niet op, Jezus staat  op  de  oever.  En  zo  menigmaal als  een  menigte  besloten  wordt,  zegt  de  gemeente eerbiedig en aanbiddend: Het is de Heer.

b. Vs. 42-47 De eerste christelijke gemeente als één huisgezin, dat nauw samengebonden is en voortdurend aan elkaar vasthoudt.

42. En zij, die 3000 pas bekeerden (vs. 41) waren van die pinksterdag af volhardende in de leer van de apostelen om op te groeien in de genade en kennis van Jezus Christus, in wiens woord  zij  nog  zo  weinig  waren  ingeleid  en  in  de  gemeenschap  met  de  reeds  vroeger aanwezige leden van de gemeente, waartot zij waren toegedaan en in de breking van het broods en in de gebeden; zij namen aan de gemeenschappelijke liefdemaaltijden en aan de gewone bijeenkomsten tot gebed onophoudelijk deel.

43. En wat de Joden te Jeruzalem aangaat, die nog buiten de gemeente waren, een vrees kwam over alle ziel ten gevolge van de wonderbare pinkstergebeurtenis. Een diepe indruk bleef daarvan in hun harten achter, die zich in een zekere eerbied voor de "sekte van de Nazareners",  zoals  men  de  christenen  gewoonlijk  noemde  (hoofdstuk  24:  5,  14;  28:  22, openbaarde en vele wonderen en tekenen, die hier niet elk in het bijzonder kunnen worden meegedeeld, geschiedden door de apostelen, hetgeen er werkelijk aan bijdroeg om die zielen ook in vervolg van tijd in zo’n vrees en in eerbied te houden (Luk. 1: 65; 7: 16. Mark. 4: 41).

Was met Jezus’ dood, opstanding en hemelvaart de profetie in Dan. 9: 24 in zo verre vervuld dat nu de overtredingen gesloten en de zonden verzegeld en de misdaden verzoend en de eeuwige gerechtigheden aangebracht en het gezicht en de profeet verzegeld waren, zo was met  de  stichting  van  de  kerk  ook  het  overige  geschied  en  de  heiligheid  der  heiligheden gezalfd, d. i. een nieuw heiligdom was ingewijd, waarin de Heere waarlijk onder Zijn volk woonde.  Met  deze gebeurtenis eindigt  de eerste helft  van de door  Daniël voorzegde 70 jaarweken (9: 27 "in de helft van de week zal Hij het slachtoffer en spijsoffer doen ophouden. Nu begint de tweede helft, die een tijdruimte van 3 ½ jaar omvat, waarmee wij komen tot in de tijd van het loofhuttenfeest, of ook wel tot dat van de inwijding van de tempel in het jaar 33 na Chr. In deze tijd volgt de steniging van Stefanus in hoofdstuk 7; daarmee eindigt dan de 70e jaarweek. Zo zijn wij in het algemeen bekend met de chronologie voor het gedeelte dat van hoofdstuk 2 tot 7 gaat. Men kan echter aannemen dat de onderafdeling, die hier voor ons ligt  ongeveer het  eerste en tweede jaar van de  apostolische kerk aangaat; hoofdstuk 3-5 omvatten vervolgens het derde jaar, terwijl hoofdstuk 6 en 7 tot het eindsemester behoren van

de tijdruimte van vier en een half jaar. Wat nu in het bijzonder onze onderafdeling aangaat, ziet  Lukas duidelijk  in de eerste plaats op  de pas bekeerden,  die tot  de oorspronkelijke gemeente  waren  toegevoegd,  nadat  deze  door  de  Pinkstergeest  tot  een  heiligheid  der heiligheden gezalfd was. Daar was voor haar een tweevoudig genademiddel tot geestelijke groei bereid: ten eerste het onderwijs van de apostelen, waardoor zij in de kennis toenamen en vervolgens de broederlijke gemeenschap met de vorige gelovigen, waarin weer twee zaken tot hun  opbouwing  in  het  onderlinge  geloofsleven  hun  werden  aangeboden,  want  enerzijds hielden  deze  dagelijks  hun  heilige  maaltijden,  de  zogenaamde  agapen  of liefdemaaltijden, waarmee zeker steeds de viering van het heilig avondmaal was verbonden en aan de andere zijde hadden zij dagelijks hun gemeenschappelijke gebeden, waarbij het spreken met talen en het profeteren (vgl. hoofdstuk 10: 46) krachtig op de harten werkte.

Hoewel in de tekst vier punten zijn genoemd: de leer van de apostelen, de gemeenschap, de breking van het brood en de gebeden hebben wij eigenlijk slechts met drie zaken te doen. Men moet wel de "gemeenschap" opvatten in dezelfde zin als waarin het woord in Rom. 15: 26 en Hebr. 13: 16 voorkomt van weldadigheid bewijzen aan behoeftigen, maar aan de ene zijde is dat een bijzondere betekenis, die zich pas later heeft ontwikkeld, aan de andere zijde moet het voegwoord "en" tussen "gemeenschap" en "breking van het brood" wegvallen, zodat twee paren naast elkaar zijn gesteld: ten eerste de leer van de apostelen en de gemeenschap, vervolgens breking van het brood en gebeden, dat tot de vroeger gegeven uitlegging leidt. Wij vatten het woord, zegt Neander, het natuurlijks op als aanwijzing van het gemeenschappelijk christelijk   verkeer,   waarvan   twee   stukken,   de   gemeenschap   aan   de   maaltijd   en   de gemeenschap van de gebeden, in het bijzonder worden genoemd. Handelen wij dan eerst over deze twee stukken: over het breken van het brood en het gebed, waarin zich de gemeenschap van de gelovigen in Christus concentreerde. Zo was bij de Heere, zo lang Hij nog op aarde wandelde, de wijze van Zijn brood breken zo eigenaardig en karakteristiek geweest, dat die beide discipelen in Luk. 24: 13vv., die Hem na Zijn opstanding noch aan Zijn gedaante noch aan Zijn woorden herkend hadden, Hem op deze wijze herkenden. Hebben nu in het algemeen de eerste twee jaren van de apostolische tijd veel gelijkenis met dat jaar dat de kinderen van Israël eens aan de berg Sinaï hadden doorgebracht (Num. 10: 11v.), dan is het brood breken van de eerste christelijke gemeente, dat men op de wijze van Christus deed plaatshebben, de tegenhanger van de wijze, die aan de kinderen van Israël in Lev. 17: 1vv. voor de tijd van hun legering om de ark van het verbond was voorgeschreven, om het slachten van hetgeen voor het  gewone eten bestemd  was  te doen plaatshebben in de vorm van aan God geheiligde slachtoffers. Nog beschouwde de gemeente zich als niets meer dan als een meer uitgebreide kring van de twaalven, met wie Jezus, als een huisvader met zijn familieleden had verkeerd. Omdat  nu  dit  verkeer  het  zichtbaarst  hij de gemeenschappelijke maaltijden openbaar  was geworden en wel zozeer dat  Hij de gemeenschap aan Zijn dis juist  tot  een beeld en een gelijkenis kon maken voor het deelgenootschap aan Zijn toekomstig rijk (Luk. 22: 30), zo was het reeds na zijn heengaan in de dood voor de discipelen behoefte de gemeenschappelijke maaltijden voort te zetten, al was het achter gesloten deuren. En daar Hij na Zijn opstanding juist bij deze gelegenheid Zich meermalen aan hen gezamenlijk had geopenbaard (Joh. 20: 19vv. Mark. 16: 14vv.) bleef ook na zijn heengaan bij de hemelvaart deze gewoonte om met elkaar de maaltijd te houden en op Zijn wijze het brood te breken en aan de discipelen voor te stellen dat zij leden waren van een van de wereld afgezonderde familie. Het ging als zodanig ook over op de eerste christelijke gemeente,  zodat de nieuw bekeerden hun blijven in de gemeenschap bovenal daardoor hadden te betonen, dat zij zich reeds in deze zin mede aan het brood breken aansloten. Natuurlijk kon het houden van gemeenschappelijke maaltijden, ten minste ‘s avonds, wanneer bij de Joden de hoofdmaaltijd gehouden werd Uit 26: 20, niet meer plaatshebben sedert de gemeente, eerst zo klein, met honderden en duizenden vermeerderd

was.  Van  deze  tijd  wordt  ook  in  vs.  46  uitdrukkelijk  gezegd:  "van  huis  tot  huis  brood brekende. " Er vormden zich dus gezelschappen van enige families, die hun vereniging onder één hoofd daardoor teweegbrachten, dat de apostelen en, als het getal van deze niet meer toereikende was, nog anderen uit de wijdere kring van hen, die reeds bij Jezus’ leven Zijn discipelen en navolgers waren geweest, zich in de verschillende huizen verdeelden en aan het hoofd van enkele huiselijke verenigingen stelden. Het had enige overeenkomst met de wijze waarop het Joodse pascha werd gegeven, waarvoor in Ex. 12: 3v. wordt voorgeschreven dat het steeds in families of verenigingen, niet door enkele of slechts weinige personen moest geschieden. Aan het laatste paasmaal van Jezus met de twaalven sloot zich het brood breken van de christelijke gemeente in nog veel engere zin aan, daar men zich herinnerde wat de Heere na dit laatste gemeenschappelijk maal nog in het bijzonder had gedaan, toen Hij het brood en de drinkbeker nam en zegende, het eerste zijn lichaam, het tweede de drinkbeker van het  Nieuwe  Testament  in  Zijn  bloed  noemde  en  de  discipelen  beval:  "doet  dat  tot  Mijn gedachtenis. " Men verbond dus met die gemeenschappelijke maaltijden of liefdemalen ook altijd  de  viering  van  het  zogenoemde  heilig  Avondmaal.  Wanneer  de  discipelen  tezamen zaten aan één dis, schrijft Baumgarten en van één brood aten en zich zo verheugden over hun gemeenschap en de onzichtbare tegenwoordigheid van de Heere in hun midden, ontbrak er met  het  oog  op  dat  zalige  verleden,  nog  slechts  één  zaak,  namelijk  de  lichamelijke tegenwoordigheid en gemeenschap van hun Heer. Deze heilige behoefte van de liefde sluit nu aan bij de bevoegdheid en belofte, bij dat afscheidsmaal gegeven, om brood en wijn ten zegen en lichaam en bloed van Christus in het brood en de wijn te genieten. Daaruit is de oude verbinding te verklaren van liefdemaaltijden en het avondmaal en daaruit weer de opmerking in  vs.  47,  dat  het  eten  van  de  spijze  verbonden  was  met  grote  vreugde,  kinderlijke eenvoudigheid van het hart en lof van God. Zo hadden de leden van de christelijke gemeente een rijke vergoeding voor de maaltijden bij de dankoffers, die in hun leven nog onder de wet bij de tempel werden gehouden ("Ex 29: 34" en "Le 3: 17. Daardoor waren zij eigenlijk van de oudtestamentische tempel en zijn dienst, tenminste wat de bloedige offers betreft, reeds losgemaakt, alhoewel zij ook als vrome Israëlieten nog daar waren voor het gebed (vs. 46). Wij begrijpen daaruit hoe gewichtig het zich houden aan de gemeenschap omtrent het breken van het brood voor alle pas bekeerden was. Maar ook wat het gebed aangaat, was dit zich houden aan de gemeenschap van grote betekenis. Hier komen de beide soorten van gebed in aanmerking: zowel dat gebed, dat de christenen door deel te nemen aan de tempelgodsdienst volgens vs.  46  als leden van het  Israëlitische volk,  waartoe zij nog  behoorden,  dagelijks deden, alsook dat, dat in hun godsdienstige verenigingen werd gehouden; daarom is hier niet de enkelvoudige, maar de meervoudige vorm "gebeden" gebruikt. Bevatten de psalmen en de gebruikelijke Joodse gebeden, voor zoverre zij op de Messias en Zijn rijk zagen, nog slechts de hoop op de komst daarvan, en het innig verlangen ernaar, dan konden de nieuwbekeerden, als zij in gemeenschap met de gelovigen in Christus aan dit gebed in de tempel deel namen, evenals die anderen zeggen (Joh. 1: 45): "Wij hebben die gevonden, van Wie Mozes in de wet en de profeten hebben gesproken, namelijk Jezus van Nazareth. " Dit gevoel liet hen ervaren als een geluk, dat zij nu tot de sekte van de Nazarener behoorden, zodat hun de nog bestaande band  aan de oudtestamentische eredienst  niet  tot  een valstrik  werd,  die  hen weer  in het Jodendom  zou  hebben  ingetrokken.  Aan  de  andere  zijde  hadden  de  nieuwe  eigenaardig christelijke gebeden, die zij in de gemeenten uit de mond van de apostelen en van andere met Gods Geest bezielde sprekers hoorden, zonder twijfel hoofdzakelijk het oog op de bekering van het gehele volk, dat nog buiten de kerk stond. Zij baden dat de tijd, door de profeten aangekondigd,  de  tijd  van  de  verkwikking  voor  het  aangezicht  van  de  Heere  en  de wederoprichting van het rijk Israël mocht nabij komen, zoals men dit uit het woord van Petrus in hoofdstuk 3: 19vv. en uit het gedrag van de apostel Jakobus II, in Aanm. II b. onder No. 2 voorgesteld, kan afleiden. Dan werden zij met christelijke zendingsijver vervuld en leerden zij

hun geestelijke roeping verstaan om het licht van de wereld te zijn en een zout voor de aarde te worden.

Denken wij nu ook na over de eerste van de drie hierboven genoemde stukken, over de leer van de apostelen. Het volharden in de leer van de apostelen kan natuurlijk slechts in zoverre worden beschouwd als een vasthouden aan de reeds aangenomen leer, indien die aanwezig was en deze kan, wat de inhoud aangaat, in één woord worden gezegd: "God heeft Jezus tot een Heere en Christus gemaakt. " Wij moeten echter bij de "leer" veel meer denken aan de werkzaamheid  van  de  apostelen  in  de  leer,  aan  het  onderricht,  dat  deze  gaven  en  dat hoofdzakelijk bestond uit voordrachten uit het leven van Jezus Christus, uit geschiedkundige mededelingen  van  Zijn  woorden  en  werken.  De  apostelen  trokken  dus  nu  nog  niet  als zendelingen het land rond, of traden op openbare plaatsen te Jeruzalem op, maar nadat door de pinksterprediking van Petrus tot de aanwezige gemeente, die Christus zelf had gewonnen, de aanwinst van die drieduizend gekomen was, zagen zij daarin hun roeping om binnen deze kring van gelovigen, wat Jezus in de dagen van Zijn vlees geleerd, gedaan en geleden had, als Zijn oog- en oorgetuigen in bijzondere voorstellingen of afdelingen mede te delen. Daaraan verbonden zij hun uitleggen en vermanen, zeker ook hun loven van God en hun gebeden (hoofdstuk 6: 4). Dat geschiedde zeker iedere dag, gedeeltelijk misschien in verband met het vroeger  besproken brood  breken,  tenminste schijnt  daarvoor  te spreken de  wijze waarop Paulus in hoofdstuk 20: 7 predikt. Gewoonlijk zullen het wel vergaderingen zijn geweest, die naar het voorbeeld van de Joodse synagogen ("Ne 10: 39" en "Lu 4: 15 werden gehouden op de sabbatten en andere dagen, om zich met het woord van de Heere bezig te houden. Voor zoveel men uit verschillende omstandigheden kan besluiten, onthield men zich van het bezoek van de menigvuldige synagogen, die te Jeruzalem waren waartoe de reden voor de hand lag, terwijl ook Christus’ voorbeeld hun voorstond, die te Jeruzalem ook nooit een voordracht in de  synagoge  had  gehouden,  zoals  Hij  dat  dikwijls  genoeg  in  Galilea  had  gedaan.  Deze voordrachten  van  de  apostelen,  waarin  zij  afzonderlijke  afdelingen,  geschiedenissen  en redevoeringen uit Christus’ leven mededeelden, namen met de tijd een vaste, bepaalde vorm aan en werden tot een apostolische overlevering, die men zich woordelijk kon eigen maken, totdat  die  vervolgens  ook  werd  op  schrift  gesteld.  Dat  laatste  is  door  de  drie  eerste evangelisten geschied in een tijd, toen de verdere verbreiding van mond tot mond reeds in gevaar was van verzwakt of vervalst  te worden (Luk. 1: 1vv.). Afgezien van hetgeen bij Jezus’ laatste reis naar Jeruzalem had plaatsgehad en volgens vs. 22 vv; 3: 13vv. ; 4: 10vv. ; 5: 30vv. ; 7: 52; 8: 35 dadelijk in het begin een hoofdonderwerp vormde van de verkondiging, liet men het optreden en de werken van de Heere in de heilige stad en in de streek Judea, zoals dat ons in Joh. 1: 19-5: 47 en 7: 1-11: 57 wordt verhaald, buiten beschouwing en begon het  Evangelie met  Zijn werkzaamheid  in Galilea na de gevangenneming  van Johannes de Doper (hoofdstuk 10: 36vv. Mark. 1: 14vv.), terwijl men alleen maar het noodzakelijkste omtrent de doop van Johannes en de voorbereiding van Jezus tot Zijn Messiaans ambt er bij nam (MATTHEUS. 3: 1-4: 11). Dit is eenvoudig daaruit te verklaren, dat juist van Jeruzalem de  wording  van  het  Evangelie  uitging,  terwijl  bij  hetgeen  in  de  laatste  dagen  daar  was geschied (Luk. 24: 18), al het vroegere op de achtergrond trad, terwijl dat vroegere meestal op de kring van de oversten van het volk zag, maar in de beide eerste jaren van de kerk, zoals wij later zullen zien, de oversten zich nog op een afstand van deze hielden en dus dat wat vooral hen  aanging,  nog  gevoeglijk  ter  zijde  kon  blijven.  Van  des  te  meer  gewicht  was  voor dergelijke zielen, als die in vs. 5 ons zijn voorgesteld, een nadere bekendheid met hetgeen Jezus  begon  te  doen  en  te  leren  in  Galilea.  Dat  was  hun  aan  de  ene  zijde,  wat  de bijzonderheden aangaat, nog vreemd maar aan de andere zei karakteriseerde het Hem op de meest in het oog vallende wijze als Degene, door Wie wet en profeten tot vervulling kwamen. Alzo is de aard en vorm, waarin Mattheus en Markus en in hoofdzaak ook Lukas ons het

Evangelie van Jezus Christus aanbieden niets anders dan de oorspronkelijke vorm daarvan, totdat vervolgens gedeeltelijk reeds Lukas, naar meer bepaald nog Johannes de aanvulling naar die zijde ondernam, waar deze oorspronkelijke vorm van de traditie in vergelijking met het gehele leven van Jezus nog haar leemten toonde.

44. a) En allen die geloofden, zowel de vroeger als de pas bekeerden in vs. 41 en 42, waren bijeen als een schare nauw aaneengesloten, zowel door eenheid van gezindheid als ook door uitwendig plaatselijk bijeenkomen, hoewel natuurlijk niet  in  een en hetzelfde lokaal, maar verdeeld in verschillende familiegroepen en zij hadden alle dingen die tot hiertoe ieder voor zich had bezeten, gemeen, als behoorden die tevens de anderen toe (Deut. 15: 11).

a) Deut. 15: 4 Hand. 4: 32

45. En zij verkochten hun vaste goederen en de draagbare have, waar men die bezat, zo dikwijls de armen in de schoot van de gemeente en deze waren er niet weinigen, moesten worden geholpen, a) en zij verdeelden die gelden die de verkoop opbracht aan allen, die in behoefte waren, naar dat elk van node had. En zij die hun huis behielden, zoals bijv. Maria, de moeder van Markus bij Gethsemané, stelden het toch voor de dienst van de gemeente open (Hand. 12: 12).

a) Jes. 58: 7 Hand. 4: 35

46. En dagelijks waren zij eendrachtig in de tempel volhardende, zij woonden geregeld de Joodse godsdienst bij op de gewone tijden van het gebed ‘s morgens en ‘s avonds (vs. 15 hoofdstuk 3: 1) en deden dus geheel anders dan de Essenen, met wie zo’n vorming van de gemeente veel overeenkomst scheen te hebben ("Uit 3: 12" en slotwoord op 1 Makk. No. 4 c.); deze toch leefden in een vrijwillige excommunicatie en bleven verre van het heiligdom van het  volk. En van huis tot  huis brood brekende, vergaderende in de woningen tot  de gemeenschappelijke liefdemaaltijden, aten zij tezamen met verheuging en eenvoudigheid van hart, terwijl het ook de armen, tengevolge van de gemeenschap van goederen (vs. 41), niet aan het nodig levensonderhoud ontbrak. Zo openbaarde zij zich als een gemeente zonder vlek en als onstraffelijk, in vreugde (Jud. 24 Openbaring 14: 1-5).

HOOFDSTUK 3

PETRUS VERRICHT EEN WONDER AAN EEN LAMME EN DRINGT AAN DAT MEN ZICH TOT CHRISTUS BEKERE

c. Hand. 3: 1-4: 4 Het wonder van Petrus en zijn prediking in de tempel.

1. De gemeente had nu haar vaste bestaan gekregen en was op de wijze, in de vorige afdeling meegedeeld tot een nieuwtestamentische theocratie ontwikkeld omtrent het jaar 32 na Chr. Petrus nu en Johannes gingen op een dag waarop de Heere hun tot een nieuw werk wilde gebruiken, samen op naar de tempel, zoals de Heere in de dagen van Zijn vlees hen twee aan twee heen zond (Mark. 6: 7). Het was omtrent het uur van het gebed bij gelegenheid van het avondoffer Nu 28: 8, zijnde het negende uur, ‘s middags drie uur, de tijd waarop 2-3 jaar geleden Jezus aan het kruis was gestorven (MATTHEUS. 27: 46vv.).

Petrus en Johannes kenden elkaar sinds lang, hun vissersvaartuigen hadden meermalen naast elkaar gelegen aan de oever van de zee en op die zee hadden zij menige visvangst met elkaar gedaan. En nu was het voorzeker een liefelijke vereniging en getuigde het van de wijsheid van de Heere om hen ook in het koninkrijk van God te paren en niet Johannes met zijn broeder Jakobus, of Petrus met Filippus, die beiden uit Bethsaïda waren. Petrus de oudste met Johannes de jongste. Hoe verschillend van karakter ook, zij waren één van ziel, één in de liefde tot  Jezus.  Beiden bereidden op  het  woord van de Heere het  Pascha,  beiden zaten tegenover elkaar aan de paasmaaltijd en spraken met elkaar door wenken en aan het meer van Tiberias volgt  Johannes,  waar Petrus vooraf gaat. Het  is alsof Johannes zich juist  als de jongste apostel stelde onder het opzicht, het toezicht en de bescherming van de oudste van de apostelen, alsof de zwakste en teerste zich hechtte aan de sterkere, zoals de klimop zich hecht aan de eik, de pareloester aan de rots en de wijnstok aan de muur. Het verschil van karakter lag geen van beiden in de weg, want de liefde verbond de één aan de ander, aan die zijde waarin  ze  aan  elkaar  sloten,  evenals  men  bij  een  vuur  niet  de  aangeglommen  turven ruggelings tegen elkaar stelt, maar met de zijde waar het vuur hen gevat heeft; alleen dan komt er een krachtig vuur en volgt een vlam.

2. En een zeker man van meer dan 40 jaar oud (hoofdstuk 4: 22) te Jeruzalem, die kreupel, lam, was van zijn moeders lijf, werd gedragen als één die de openbare liefdadigheid nodig had, op een openbare plaats. Zij deden dit, opdat hem door de toevloeiende gaven het nodige onderhoud zou ten deel worden, zoals dat in die tijd een zeer gewone wijze van verzorging van de ongelukkigen was (vgl. Luk. 16: 20). Men droeg dan weer deze man, die zij dagelijks, als de tijd van het morgen- en van het avondoffer naderde, zetten aan de deur van de tempel, genaamd de Schone, om zijn dagelijks werk weer te doen, en een aalmoes te begeren van degenen die in de tempel gingen.

Men  denkt  gewoonlijk  dat  van  de  vele  tekenen  en  wonderen  die  de  apostelen  volgens hoofdstuk  2:  43  verrichtten,  hier  één  in  het  bijzonder  wordt  uitgenomen  en  uitvoerig voorgesteld en noemt daarom dit wonder de eerste wonderdaad van de apostelen. Hoezeer deze mening zich bij de eerste blik aanbeveelt, vooral daar later  van het eerste uitwendige en eerste inwendige gevaar van de gemeente, van het eerste lijden en de eerste martelaar van de kerk sprake zal zijn, zo hebben wij toch bij nadere overweging zekerheid verkregen, dat zij verkeerd is. De juiste verklaring omtrent de loop van de gebeurtenissen in de geschiedenis van de apostelen alhier, geeft ons het evangelie van Johannes, dat in hoofdstuk 5 bericht van het wonder van de Heere aan de 38-jarigen zieke te Bethesda en in hoofdstuk 9 van Zijn

genezing aan de blindgeborene verricht. Zoals nu het pinksterwonder in hoofdstuk 2 van de Handelingen parallel loopt met dat wonder aan de 38-jarige zieke, zo komt de genezing van de lamme hier door Petrus en Johannes met de genezing van de blindgeborene door Christus’ onmiddellijke daad overeen. Het wonder komt dus niet voor als een van de velerlei wonderen en tekenen, die de apostelen ook overigens nog deden, het heeft ook niet zijn betekenis in de weldaad die aan de ongelukkige geschiedde en in de gevolgen die vanzelf daaraan verbonden waren, maar nu is, evenals toen de Heere op het Loofhuttenfeest te Jeruzalem kwam en Zich ook later op het feest van de vernieuwing van de tempel Zich daar bevond (Joh. 7-10 Joh 7$, 8$, 9$,), voor het volk te Jeruzalem en de oversten, die de macht over de gemoederen in handen hadden, een uur van beslissing gekomen. Jezus zette hetgeen Hij gedurende de tijd van Zijn omwandelen op aarde begon beide te doen en te leren (hoofdstuk 1: 1) nu niet slechts in het algemeen voort, maar richtte alles in het bijzonder zo in, dat het, om ons van deze gewone uitdrukking te bedienen, als een tweede en vermeerderde uitgaaf moest voorkomen. Op het pinksterfeest van het jaar 30 n. Chr, had Hij de 38-jarige zieke, het Israël dat niet in staat was zichzelf te helpen Joh 5: 7, reeds zo ver geholpen dat het niet meer hoefde te liggen in de zalen die door de Farizese stellingen rondom het badwater van de wet waren gebouwd en waar het tevergeefs op genezing van zijn lijden moest wachten. Daar had het in de kerk door Hem gesticht en de middelen ter zaligheid een vrije, open fontein tegen de zonde en de ongerechtigheid (Zach. 13: 1) voor zijn ogen. Nu had Hij reeds drie en een half jaar in de wonderen en tekenen,  die Hij door  de apostelen  deed,  in  de heerlijke vorming  van Zijn gemeente en in de dagelijkse groei die deze in de vele zielen had, die tot haar toetraden, bestendig de vraag tot het hele volk laten uitgaan: "wilt ook gij niet gezond worden? wilt gij niet  behouden worden van dit  verkeerd geslacht? " Nu bleek dat  Israël als volk voor de dubbele indruk van Zijn daden, waarvan aan het einde van de opmerkingen bij het vorige hoofdstuk gesproken werd, wel niet ongevoelig bleef, maar toch geen werk maakte om tot Hem te komen. Het leek op een lamme, die zelf niet kon gaan. Nu wilde de Heere de lamme op  de  benen  helpen.  Hij  zelf  had  die  blindgeborene  in  Joh.  9  reeds  menigmaal  aan  de buitenste  ingang  van  de  tempel  zien  staan,  zonder  Zich  over  hem te  ontfermen;  op  een bepaalde dag vestigde Hij echter  het  oog  op  hem,  omdat  nu  Zijn uur  gekomen was ten opzichte van hetgeen Hij het hele volk wilde doen verstaan. Op dezelfde wijze hebben ook de beide discipelen de lamme in de tekst hier reeds dikwijls genoeg zien zitten aan de deur van de tempel, die de Schone genaamd wordt, daar zij toch met de gemeente dagelijks in de tempel  samenkwamen.  Nu  is  het  hun,  als  was  de  ellendige  alleen  daarom  op  hun  weg geplaatst, opdat zij hem voor altijd zouden hebben. Goud en zilver hadden zij wel niet, zoals nodig was als hij voor zijn hele leven van het bedelen om aalmoezen zou bevrijd zijn, maar wel hadden zij iets anders, iets beters. Bij deze opvatting van onze geschiedenis durven wij de maand december te stellen als de tijd, waarin de geschiedenis van het jaar 32 n. Chr. voorviel. Dat is die maand waarin het feest van de tempelinwijding gevierd werd en in de tijd van dit feest had de Heere Jezus drie jaar geleden aan de blindgeborene het gezicht weergegeven, die ook een beeld van het volk Israël in geestelijk opzicht was. Bij deze opvatting kunnen wij ook begrijpen  waarom  zo  nadrukkelijk  gezegd  wordt,  dat  Petrus  en  Johannes  samen  (in  de grondtekst staat dit om de bijzondere nadruk dadelijk aan het begin van de tekst) tot de tempel opgingen. Petrus is degene die de kerk door zijn prediking op het pinksterfeest heeft gesticht en dus reeds door zijn hele optreden een levendige prediking is van het woord: "Ziet, Ik heb Mijn maaltijd bereid, Mijn ossen en Mijn slachtvee zijn geslacht en alle dingen zijn gereed, komt tot de bruiloft! " Johannes is, als de discipel die zal blijven totdat de Heere komt (Joh. 21: 22), in zijn meer zwijgend, alleen toehorend en aanschouwend gedrag een dicht daarnaast gestelde waarschuwing (1 Joh. 2: 18): "Kinderkens, het is het laatste uur. " Tot hetgeen in hoofdstuk  7:  54vv.  plaatshad  en  dat  de  uiteindelijke  beslissing  om  Israël  te  verwerpen, teweegbracht, is naar onze berekening nog een jaar. De Heere was in het jaar 29 van het feest

van  de  tempelvernieuwing  te  Jeruzalem  naar  het  land  aan  gene  zijde  van  de  Jordaan heengegaan met de gelijkenis van de onvruchtbare vijgenboom (Joh. 10: 39vv. Luk. 13: 1vv.) op de lippen en bedoelde toen met dat jaar waarin de boom zou worden omgraven en met mest omlegd, of hij nog vrucht zou dragen, de gehele tweede helft van Daniël’s 70e jaarweek, die met de tijd van het Nieuwen Testament was begonnen. Van de geschiedenis in onze tekst in december van het jaar 32 is nu Israël’s genadetijd tot de tijdruimte van werkelijk een enkel jaar  geworden.  Van  Handelingen  8  zien  wij  reeds  de  heerlijkheid  van  de  Heere  Zich verwijderen van Jeruzalem, alhoewel dat met zo’n langzame tred plaatsheeft, dat tot aan hun staan op de Olijfberg (Ezechiël. 11: 22vv. Zach. 14: 4vv.) nog eens 33 jaren verlopen, zoals de tijd van Christus’ geboorte tot aan de dood van Jezus 33 jaren bedraagt. Dat wij juist oordelen, als wij het wonder van Petrus aan de lamme bij de tempel, dat wij beschouwen, parallel plaatsen met Christus’ eigenhandig wonder aan de blindgeborene, blijkt daaruit dat Petrus later eveneens in de voorhof van Salomo zijn prediking tot het volk houdt (vs. 11), als eens Christus in Joh. 10: 23vv. Dat wij echter ook daarin volgens de Schrift verklaren, als wij het tegenwoordig tijdstip voor een tijd van beslissing aanzien of Israël de heerlijkheid van de Heere, die van de eigenlijke tempel Zich reeds heeft verwijderd en op het punt staat verder naar  het  Oosten  te  gaan,  nog  bij  Zich  wil  behouden  of  niet,  dat  is  duidelijk  uit  de uitdrukkelijke bijvoeging, dat de lamme aan de deur van de tempel is geplaatst, die de Schone heet. De heilige schrijvers zijn bij het voorstellen van de gebeurtenissen zeer spaarzaam in hun  opgaven  van  tijd  en  plaats,  zelfs  zo  spaarzaam  dat  zij  het  verstaan  dikwijls  zeer bemoeielijken, namelijk wat het uitwendige aangaat, alsof kwam er dit niet veel op aan. Doch geven zij nu dergelijke aanwijzingen en dikwijls juist daar, waar wij ze nog het beste zouden kunnen missen, dan moet het dus voor het inwendig verstaan belangrijk zijn. Zo zal dan hier door de vermelding juist van deze tempelpoort zonder twijfel daarop moeten worden gewezen dat het nu een tijd was, zoals de profeet in Ezechiël. 10: 19 die ziet; want de "poort aan het huis van de Heere tegen het Oosten" in de genoemde tekst komt juist overeen met de Schone poort van de tempel in onze tekst, als wij het ook hier niet meer met de Salomonische maar met  de  Herodiaanse  tempel  te  doen  hebben.  Israël’s  geschiedenis  kan  alleen  geheel  en grondig worden verstaan uit de vervulling van het profetische woord van het Oude Testament. Deze stelling,  die  wij bij onze uitlegging  volgen,  zal wel niemand  bestrijden,  die aan de Schrift  vasthoudt  als  Gods  onmiddellijke  openbaring.  Wanneer  desniettemin  ook  zij,  die onder de gelovigen willen gerangschikt worden, de gedachten die van zelf daaruit volgen voor bloot menselijke gedachten verklaren, die een toedoen aan Gods woord zouden zijn en waarom wij ons het oordeel van het woord in Openbaring 22: 18 op de hals zouden halen, dat zij dan eerst zeggen hoe het profetische woord van het Oude Testament anders en juist zou moeten worden verstaan. Zolang zij dit niet hebben gedaan en zij het  bijbelwerk evenwel bestrijden, beantwoorden wij hun waarschuwing voor het  oordeel van dat  woord met  de waarschuwing voor het andere oordeel, dat dadelijk daarop wordt genoemd in Openbaring 22: 19

Had deze kreupele man de Heere aangeroepen, dan was hij zeker genezen geworden, want de Heere wees nooit iemand af. Hij was de volmaakte geneesmeester, die allen genas die tot Hem kwamen; doch deze man schijnt geen begeerte gehad te hebben om van zijn lamheid genezen te worden, of achtte dit onmogelijk; althans ook van de apostelen Petrus en Johannes vroeg hij niet meer dan een aalmoes. Doch dit kleine aan zijn zijde moest thans de aanleiding zijn tot iets groots aan de zijde van God. De Heere geeft dikwijls de schoonste gelegenheden tot grootmaking van Zijn naam in het voorbijgaan, zonder dat wij er ons toe gezet of op voorbereid hebben. Hoe dikwijls voeren wij weinig uit, als wij ons opzettelijk tot de arbeid gezet  hebben  en  komen  wij  ongezocht  in  een  gelegenheid,  waarin  wij  veel  nut  kunnen stichten en werkelijk stichten. Zo was het hier ook met onze twee apostelen. Weinig dachten

zij  dat  zij  op  dit  ogenblik  de  heerlijkheid  van  God  zouden  openbaren  en  wel  op  zo’n luisterrijke wijze. Want wij moeten ons niet voorstellen dat de wonderkracht van de apostelen als een eigendom was gegeven, waarmee zij ieder ogenblik konden handelen zoals zij wilden. Nee, zij waren de dienaren van de Heere en deze werkte door de Heilige Geest de wonderen. Paulus kon Timotheus niet van zijn zwakheid genezen, maar raadde hem aan een weinig wijn in  plaats  van  enkel  water  te  gebruiken.  Ook  kon  hij  Epaphroditus  en  Trofimus  niet wonderdadig genezen, hoe ziek zij ook waren en van hoe veel nut  zij hem in  de dienst mochten zijn. Maar als de Heere door de dienst van de apostelen wonderen gedaan wilde hebben, dan voelden zij daartoe een ingeving of opwekking van de Heilige Geest, die hen daartoe drong, of die geheel buiten hun bewustheid om en toch door hun persoonlijkheid wonderen deed, zoals door de schaduw van Petrus en de zweet- en gordeldoeken van Paulus (Hand. 5: 15, 19: 12).

3. Weer zat daar die man die, Petrus en Johannes ziende als zij uit de voorhof van de heidenen daarheen kwamen Uit 4: 7 en in de tempel zouden ingaan tot de voorhof van de vrouwen, (waar  ook  de  mannen  dikwijls  de  godsdienst  bijwoonden,  als  zij  hun  godsdienstplichten hadden volbracht) overeenkomstig het doel, waarmee men hem naar deze plaats had gebracht, smeekte dat hij een aalmoes mocht ontvangen.

De arme gebonden ziel van de ongelukkige neemt geen hoge vlucht. Hij denkt aan niets meer dan aan een aalmoes, zoals er zulke armen genoeg zijn, bij wie onder de druk van de ellende elke vrije vleugelslag verlamd is, die aan niets hogers denken, dan hoe zij van dag tot dag hun ellendig bestaan zullen rekken. Hij verlangt ook van de apostelen niets dan een aalmoes, want hij kent hen in het geheel niet. Zo zijn er ook ongelukkigen genoeg onder de christenen, die niets weten en niets willen weten van een predikambt dat de opdracht heeft: "troost, troost Mijn volk! " of die ook tot de prediker of het predikambt  op zijn hoogst komen om een lichamelijke aalmoes, om een geldelijke ondersteuning.

4. En Petrus, sterk op hem ziende met Johannes, daar beiden door ingeving van de Heilige Geest erkenden dat de Heere heden door hen een bijzonder werk wilde verrichten (hoofdst. 14: 9 Joh. 9: 1), zei: Zie op ons, zoals ook wij onze blikken op u gevestigd houden.

Petrus wil dat de man die de bede had geuit zonder op te zien, zoals dat zijn gewone wijze van handelen was, hem zou aanzien om hem uit deze stemming van werktuigelijk bedelen uit te leiden en zijn opmerkzaamheid op te wekken.

Het is reeds een grote zegen als een leraar door de kracht van de Geest het bij zijn toehoorders daartoe brengt, dat zij in de verwachting zijn iets te ontvangen. Zij zijn dan niet meer dood, maar hebben een bewogen en hongerig gemoed. Zij moeten echter niet tevergeefs wachten: ach, hoe dikwijls zullen wel arme, ontwaakte en hongerige zielen haar leraren aanzien om iets te ontvangen en zij blijven toch leeg!

5. En hij hield, met gespannen opmerkzaamheid zich tot hen wendende, de ogen op hen, verwachtende dat hij iets en wel iets groots, iets buitengewoons van hen zou ontvangen, zoals ook  de  aanmaning  van  de  apostel  inderdaad  deed  verwachten.  Hij  dacht  daarbij  echter natuurlijk aan niets anders dan aan een rijke aalmoes die hem misschien voor altijd uit zijn behoeftige toestand zou redden, zodat hij niet meer hoefde te bedelen (Luk. 16: 3 Sir. 40: 29vv.).

6. En Petrus zei: Zilver en goud heb ik niet om u te bevrijden van het lot van een bedelaar, zoals gij denkt, maar wat ik heb (Luk. 9: 1 Mark. 16: 17v.) dat geef ik u: in de naam van Jezus Christus, de Nazarener, sta op en wandel (MATTHEUS. 9: 5

Petrus kon meer geven dan zilver of goud en bewees de ongelukkige inderdaad een grotere weldaad dan hij nog ooit  ontvangen had, zolang hij aan de ingang van het  heiligdom de weldadigheid van zijn medemensen had ingeroepen; doch ook mensen die niet kunnen wat Petrus kon, maar evenals hij zeggen kunnen: zilver en goud heb ik niet, zijn daarom van de uitoefening van de weldadigheid niet uitgesloten: want deze bestaat niet in het geven, maar in het helpen en hulp kan ook de arme aan de arme bieden, waar zijn hart voor weldadigheid klopt. Medelijden dat helpen wil, is vindingrijk in de middelen om te kunnen helpen. De arme hoeft in deze de rijke niet te benijden; maar de rijke veeleer de arme, omdat deze doorgaans meer weldadigheid bewijst dan hij, die niets doet dan van zijn overvloed af te staan, wat hij toch zelf niet gebruiken kan.

Deze geschiedenis van de veertigjarige bedelaar is in ieder opzicht een beeld van het Joodse volk, dat nu op het uur van het gebed op de tempelberg samenstroomt. De lamme begeert een aalmoes van Petrus en Johannes; de mindere behoefte ligt alleen in zijn gedachte. Ook als Petrus hem veelbetekenend in het oog ziet, denkt hij aan niets anders dan aan een aalmoes, de veel grotere behoefte, het gebruik van zijn voeten te verkrijgen is zo ver uit zijn gedachten, dat ook de nabijheid van het gezicht van de heilige, met wondergaven bedeelde mannen hem daaraan niet doet denken. Net zo begeert Israël het mindere goed van de bevrijding van het juk van de Romeinen en spreekt die begeerte aan zijn Heiland en diens boden uit, zonder tot hiertoe door hun vermanende stemmen aan zijn inwendige ziekte en gebondenheid van de geboorte   aan  ernstig   herinnerd   te   zijn.   Evenals   nu   de   bedelaar   de   aalmoes   wordt voorgehouden,  zo  ook  aan  Israël  de  verandering  van  zijn  uitwendige  toestand;  maar  de verlossing  van  de  ziel,  die  van  de  geboorte  aan  gebonden  was,  wordt  aan  het  volk voorgehouden en aangeboden, wanneer het zich wil verlaten op de naam van Jezus Christus evenals de bedelaar.

Als God ons iets schijnt te weigeren, geeft Hij ons iets beters.

Indien God ons niets beters wilde geven tot heil van onze zielen dan wij gewoonlijk begeren, dan kwamen wij nooit tot betere goederen.

De vrome kerkleraar Thomas van Aquino zag eens hoe een hoog kerkelijk persoon zich in een gouden waterbekken de handen waste, die rijk met ringen waren opgepronkt. Schertsend zei die: "nu kan de kerk niet meer zeggen: "zilver en goud heb ik niet. " "Het is zo, eerwaardige vader", hernam Thomas, "maar daarentegen kan zij ook niet meer zeggen: "in de naam van Jezus Christus sta op en wandel. " "Goud en zilver heb ik niet, maar wat ik heb, dat geef ik u. " Zo kan God dank! ook heden nog de evangelische kerk zeggen. Zij is wel arm in wereldse macht  en  tijdelijk  goed,  maar  wat  zij  heeft  en  wat  zij  aan  alle  gelovigen  en  aan  alle heilbegerige zielen geeft, is Jezus’ hoog geprezen naam, Jezus’ zuiver, krachtig woord, Jezus’ onvergankelijk heil en alzo is het heden nog: "sta op en wandel, sta op uit het stof en wandel in een nieuw leven.

Waar alles van goud en zilver schittert, daar kan zeker het ware erfgoed van Petrus en de ware apostolische zetel niet zijn.

7. En hem grijpende bij de rechterhand, terwijl hij dat zei, richtte hij hem op als een, die nu ook de kracht had om te doen wat hem zo-even was gezegd (Mark. 9: 27) en terstond, toen de apostel hem in de hoogte trok, werden zijn voeten en enkels  vast,  zodat  zij het  lichaam konden dragen, waartoe zij tot hiertoe onvermogend waren geweest.

8. En hij, opspringende, daar hij het wonderwerk aan zijn lichaam voelde, stond nu geheel gezond en wandelde en ging met hen, met de beide apostelen in de tempel (vs. 3), wandelende en springende over de weg tot aan de plaats, waar deze zich nederzetten en lovende God, als hij zich naast hen had geplaatst. (Jes. 35: 6).

Men moet de zielen niet slechts met woorden dienen, maar ook met de daad; dat men ze als bij de hand neemt om ze te doen gaan.

Zoals Petrus zelf leeft en zich beweegt in de naam van Jezus van Nazareth, die wel van de mensen was verworpen, maar door God tot een Heer en Christus was gemaakt, zo leidt hij door zijn aanspraak en door het aangrijpen van de hand van de kreupele deze in de naam van Jezus in. Nu vat hij ook deze aan; hij grijpt door het geloof in de uitgestrekte hand van Petrus de hand van de Heere Jezus aan en aanstonds, op het ogenblik van de overgave van zijn ziel aan het gehoorde woord en van zijn lichaam aan de gevoelde hand van de apostel, worden zijn voeten en enkels vast. In het gelukkige gevoel van de kracht die in zijn voeten tot gaan en dragen gestroomd was, sprong hij op en ziedaar, hij kon gaan en staan.

9. En al het volk, zoveel als er zich op dat ogenblik in de tempel bevonden, zag hem wandelen en God loven.

10. En zij herkenden hem, toen zij hem zagen, dat hij diezelfde was, die vroeger om een aalmoes gezeten had aan de Schone poort van de tempel, zonder dat zij twijfelden, zoals die in Joh. 9: 8v. moedwillig deden; en zij werden vervuld met verbaasdheid en ontzetting over hetgeen  hem  geschied   was,   omdat   onloochenbaar   hier   Gods   hand   onmiddellijk   had ingegrepen.

Een dienstknecht van Christus geeft aan de wereld niet alleen iets te horen, maar ook te zien. Wat zij uit de prediking horen, moeten zij ook in de voorbeelden van bekeerde zielen voor ogen zien. De voorbeelden van nieuwe bekeerlingen maken des te grotere indruk naarmate hun zalige verandering duidelijker zichtbaar is. Daarom koos God hier een lamme, die overal bekend was en kiest Hij dikwijls nog heden een bekende booswicht, om de wondermacht van zijn genade in Jezus Christus aan die duidelijk te betonen.

De genezing van de kreupele een beeld van onze bekering: 1) zoals hij lam was van de moederschoot,  zo  zijn  wij  van  geboorte  dienstknechten  van  de  zonde;  2)  zoals  zij  hem droegen voor de poort van de tempel om aalmoezen te ontvangen, zo heeft men ons tot de doop gedragen om hemelse gaven te ontvangen; 3) zoals hij op het woord van Petrus door Christus werd genezen, zo is ook onze bekering een werk van God, door het woord van de apostelen teweeggebracht; 4) gelijk hij na de genezing wandelde en God loofde, zo volgt pas na de bekering een echt christelijke wandel en een blij loven van God.

11. En toen de kreupele die gezond gemaakt was, ook na het eindigen van de godsdienst aan Petrus en Johannes vasthield op hun verdere weg, die zij uit het binnenste van de tempel (vs. 8) gingen, liep heel het volk gezamenlijk tot hen in het voorhof Uit 4: 7, dat Salomo’s voorhof

genoemd wordt, waarheen de apostelen zich hadden begeven en heel het volk verbaasd zijnde sprak met verwondering over de genezing, die hier had plaatsgehad.

Veelal houden de uitleggers het niet genoeg uit elkaar dat wat hier begint op een andere plaats geschiedt dan dat in vs. 8-10 Op de laatste plaats hebben wij het voorhof van de vrouwen voor ons en de tijd is die, die aan het godsdienstig gebed onmiddellijk voorafgaat; nu wordt gesproken van de tijd nadat de godsdienst geëindigd was en de plaats wordt ons uitdrukkelijk als Salomo’s voorhof voorgesteld, dat aan de oostzijde van het voorhof van de heidenen lag. Het is de vraag wat de beide apostelen beweegt zich nu hierheen te begeven. Door hetgeen in hoofdstuk 5: 12 wordt opgemerkt, mogen wij ons niet laten verleiden aan te nemen, dat dit voorhof reeds een gewone vergaderplaats van de christelijke gemeente zou geweest zijn. Zij is dat integendeel pas later geworden door hetgeen hier bericht is. De apostelen, verlicht en geleid door de Heilige Geest, hebben het wel erkend waarom de Heere, die ten hemel was verhoogd, hen tot het wonderwerk aan de kreupele had gedrongen. Zij hebben wel begrepen dat dit wonderwerk een weer opvatten was van hetgeen vroeger door de Heere zelf aan de blindgeborene (Joh. 9

) was verricht. Zoals nu de Heere Zich in die tijd gedurende enige dagen in Salomo’s voorhof bevond, om wat door het wonder was teweeggebracht verder te leiden, zo begeven zij zich naar diezelfde plaats met het doel dat de zaak, die door hen door middel van de genezing van de kreupele begonnen was, niet in het zand zou verlopen, maar tot een bepaald gevolg naar de een of andere zijde mocht komen. Reeds van zelf toch herinnerde dit daaraan, dat hier eens Eén had gewandeld en geleerd, die de Joden hadden gevraagd: "hoe lang houdt  Gij onze zielen op? zijt Gij de Christus, zo zeg het ons vrij uit! " en die hen gewezen had op de werken, die Hij deed in de naam van Zijn Vader, als die van Hem getuigden; zij hadden toen echter stenen opgenomen, zodat Hij Zich moest verbergen. Dat was nu drie jaar geleden en hoeveel groots  was  intussen  door  de  ten  hemel verhoogde  Jezus  voor  de  ogen  van  deze  Joden geschied; - waarom houden zij dan zelf nog altijd hun zielen op, dat zij niet in het geloof tot Hem willen komen om van Hem het leven te ontvangen? Nu was er een nieuw werk voor hen, in zijn naam volbracht, dat zij aanstaarden en waarover zij zich verwonderden: het is als trok deze Jezus door zijn apostelen hen over naar dat voorhof, om nogmaals met hen te spreken en hun gelegenheid te geven zich op iets beters te bedenken.

12. En Petrus, dat ziende dat zij niets van de hele zaak begrepen, maar er veel vragen onder hen waren, evenals in hoofdstuk 2: 12, antwoordde tot het volk, hun evenals in hoofdstuk 2: 14vv. bescheid gevende: "Gij Israëlitische mannen! wat verwondert gij u over dit? Gij merkt te veel alleen de buitenzijde van het wonder op. Of wat ziet gij zo sterk op ons? Waarom rust uw oog alleen op de werktuigen, in plaats van te denken aan Hem, in wiens hand zij zijn? Hoe vestigt gij uw aandacht op ons, alsof wij door onze eigen kracht of godzaligheid, door onze bijzondere vroomheid deze, die nu gezond voor u staat, hadden doen wandelen.

Zojuist hadden de apostelen tot de kreupele gezegd: "zie op ons, " thans zeggen zij tot het volk: "wat ziet gij zo sterk op ons? " Het eerste moest er zijn, om de kreupele oplettend te maken op de dienaren van de Heere. Het tweede mocht er niet zijn. Het niet tegengaan ervan zou zondig geweest zijn. Het volk moest afgeleid worden van hun ingenomenheid met de apostelen. Het volk kon denken dat de apostelen dit wonder doen konden, omdat zij vrome lieden waren; doch niet de vroomheid van de gelovigen, maar de vrije genade van God doet het wonder en deze moet altijd de eer hebben. Dat is ook waar van het gebed. Men meent dat, als vrome lieden bidden, zij zeker zullen verhoord worden; doch de Heere handhaaft zijn vrije genade  altijd.  Er  is  nooit  verplichting  aan  de  zijde  van  God.  Wij  moeten  de  middelen

gebruiken, maar God verhoort ons niet om dat gebruik, maar uit vrije gunst. Het volk moest dus ook hier niet zien op de apostelen als de geneesmeesters van deze kreupele, maar als de dienaren  van  de  Geneesmeester  Christus.  Hier  begint  dus  weer  de  prediking  van  het evangelie, de prediking, dat Jezus Christus de Heere is tot behoudenis van zondaren en tot verheerlijking  van de Vader door de Heilige Geest. Want  iedere prediking moet  zijn een aanbieding en aanprijzing van de gezegende Persoon, met wie wij alles hebben wat wij voor tijd  en  eeuwigheid  nodig  hebben  en  zonder  wie  wij  niets  hebben,  Evangelieprediking  is Christusprediking. Wie het anders begrijpt, die predikt zich zelf.

13. Ik zal u heden leren hoe het met dit wonder gesteld is. De God van Abraham en Izaak en Jakob, de God van onze twaalf stamvaderen, die uit de drie patriarchen zijn voortgekomen, heeft Zijn kind (beter: "Zijn knecht" "Isa 42: 1 Jezus verheerlijkt. Dit wonder toch, dat in Zijn naam is geschied (vs. 6), wijst bepaald op Zijn persoon. Deze is dezelfde Jezus van Nazareth (hoofdstuk  2: 22vv.), die gij aan het gericht van de heidenen, aan de Romeinse overheid overgeleverd hebt tot voltrekking van de doodstraf en hebt Hem als uw Messias en Koning verloochend voor het aangezicht van Pilatus, toen hij oordeelde dat men Hem zou loslaten (Luk. 23: 2vv. Joh. 18-28; 19: 16).

Hoe houdt zich Israël tot het troostvol en vermanend teken op de heilige berg? Zeker wordt de opmerkzaamheid op een zeer ongewone wijze opgewekt; maar het is toch nodig, dat Petrus de aanwezigen aanspreekt en door zijn woord hun opmerkzaamheid op de rechte weg probeert te leiden. Ten eerste  berispt  hij in hen dat  zij zich met  een verwondering zonder kracht  of betekenis  verwonderen  over  het  teken.  Daarmee  wil  hij  zeggen  dat  wie  op  het  rechte standpunt van beschouwing staat, niet meer nodig heeft zich over het wonder te verwonderen, omdat het hem zal voorkomen als iets dat geheel in de orde is. Zijn vraag spreekt dus het verwijt uit dat de toehoorders zich tot hiertoe nog geenszins op het rechte standpunt hebben laten plaatsen om deze dingen te beoordelen. Vervolgens tracht hij hun opmerkzaamheid af te leiden van de menselijke organen, waardoor het wonder is verricht, wijst hij hen op die orde, waarin deze daad eenvoudig is ingevoegd en wil hij hun dus behulpzaam zijn om het ware standpunt te verkrijgen. Hij gaat terug tot het heilige begin van Israël’s geschiedenis, tot de tijd van Abraham, Izaak en Jakob, stelt het wonder voor als het werk van de God van de patriarchen en vaderen van Israël.

"Israëlitische mannen" moesten zich niet verwonderen, als over iets zeldzaams, dat de God van Israël wonderen deed, evenmin als heden christenen bedenkelijk het hoofd erover zouden moeten schudden, als zij zien dat een kreupele zondaar in de kracht van Christus opstaat en in een nieuw leven wandelt.

Petrus berispt in die mensen aan de ene zijde het onafgebroken verwonderd aanzien en aan de andere zijde hun veronderstelling dat de genezing een zelfstandige daad van de apostelen was, zoals het in het algemeen in de verdorven natuur van de mensen ligt altijd het schepsel meer te eren dan de Schepper (Rom. 1: 25). Wat hebben deze mannen toch voor een magische kracht, zo dachten zij, of wat moeten dat voor vrome lieden zijn, dat God hun zodanige wondergaven verleent! In zijn beantwoording wijst Petrus niet alleen zodanige dwaling af, als hij zegt: wij hebben die wonderdaad niet teweeggebracht, maar de Verbondsgod van onze vaderen. Hij gaat nu ook van de eigenlijke Bewerker van de genezing over tot het doel en de betekenis daarvan:  Jezus moest  daardoor  worden verheerlijkt,  in  zijn heerlijkheid  worden voorgesteld,  in  zijn waarde en kracht  gekend  en erkend  worden.  Wanneer  nu  daarbij de apostel Jezus voorstelt als het kind van God, dan verstonden de oudere uitleggers de Griekse uitdrukking alleen in de betekenis van Zoon. Het woord moet echter evenals in MATTHEUS.

12: 18 in de betekenis van knecht van God worden opgevat, waarvan de naam een begrip in zich sluit dat onmiddellijk betrekking heeft op het werk en niet op de persoon van Christus. Jezus is degene, door wie God verricht en teweegbrengt wat Hij in zijn raad besloten en in Zijn woord beloofd heeft. Hieruit volgt ook voor de persoon van Christus iets groots, indien niet dadelijk zijn godheid, dan toch zijn innige en enige verbintenis met God.

God heeft Jezus in zoverre door het wonder van zijn apostelen verheerlijkt, als deze daardoor is bewezen als degene die het leven en dus de kracht in Zichzelf heeft (Joh. 5: 26) en die door zijn gemeenschap met God, door zijn onwrikbare gehoorzaamheid Zich als mens de eer heeft verworven een olie te zijn die uitgestort wordt (Hoogl. 1: 3).

14. Maar gij hebt, toen hij u de keuze liet tussen Jezus van Nazareth en Barabbas, de Heilige, de  door  God  gewijde  (Luk.  4:  34)  en  de  Rechtvaardige,  die  niemand  van  zonde  kon overtuigen (Jes. 53: 11), verloochend en hebt begeerd dat u een man, die een moordenaar was, zou geschonken worden, als een geschenk aan u zou worden vrijgelaten (hoofdstuk 27: 24).

15. En de Vorst van het leven, Hem, die u was gegeven om als uw Leidsman en Herder u het leven te geven en alle in God rijk beloofde zaligheid te schenken (Hebr. 2: 10; 12: 2), hebt gij, in plaats van die moordenaar, die slechts ellende onder u heeft gesticht, gedood 1) (hoofdstuk 2: 23; 5: 30); die God opgewekt heeft uit de doden, waartoe gij Hem had gebracht, waarvan wij, zijn apostelen (hoofdstuk 2: 32), getuigen zijn. 2)

1) Petrus verwijt hun hun misdaad tegen Jezus daarom niet met zo scherpe woorden, opdat zij zouden sidderen, maar opdat zij hun gezindheid zouden veranderen. Hij weet toch dat de Heere voor zijn vijanden heeft gebeden met de woorden: "zij weten niet wat zij doen. " Hij weet  dat  Jezus  voor  alle  lastering  tegen  Hem  als  de  Mensenzoon  de  mogelijkheid  van vergeving heeft  uitgesproken.  Deze hoop  op  vergeven houdt  hij later  de aangesprokenen openlijk voor en vermaant hen tot aflegging van hun vijandschap en tot aannemen van een gezindheid voor Christus. Daar hij echter nu niet als op de pinksterdag te doen heeft met getroffen  gewetens  en  bewogen  harten,  kan  hij  zijn  vermaning  niet  zo  kort  en  bondig samenvatten als toen, maar zal hij hen die over een veelbetekenend wonderwerk gedachteloos verwonderd zijn, nog van een andere zijde moeten aangrijpen, om hen op het rechte punt te brengen.

Wat de profeten voorzegd hebben van het lijden van de rechtvaardige Knecht van God, is letterlijk vervuld; niet het heidendom, maar zijn eigen volk, door de Satan verblind, heeft zich gesteld tot volvoerder van de voorbedachte raad van God. Deze misdaad van het volk tegen zijn Koning en Heiland houdt Petrus de Israëlitische mannen voor en toont hun de grootheid van hun zonden aan in het licht van de grote liefde van God - dat is bekering prediken. Reeds moest Israël in de pinksterprediking horen: "Gij hebt Hem genomen en door de handen van de onrechtvaardigen aan het kruis gehecht en gedood; " hier wijst de getuige, sprekende van Christus’ lijden, op de goddeloze daad van Gods volk, dat zich liet beschamen door de heiden Pilatus. Zo onherkenbaar was hun Christus in zijn gedaante als dienstknecht, dat zij Hem overleverden en Hem verloochenden voor Pilatus, toen deze oordeelde dat Hij zou worden losgelaten. De Romeinse landvoogd heeft de Koning van de Joden niet weg geroofd, maar Zijn eigen volk heeft Hem overgeleverd. Ja, omdat Pilatus geen schuld in deze Rechtvaardige vond, hebben zij die Hem beter dan Pilatus hadden moeten kennen, in het aangezicht van de heidense rechter verloochend en deze snode verloochening van den Heilige en Rechtvaardige hebben zij op het uiterste gedreven toen zij riepen: "laat ons Barabbas los! " Tweemaal zegt Petrus: "gij hebt Hem verloochend. " Dat heeft hij gezegd op de toon van diepe weemoed, en

niet scheldende - waar toch zou hij heden zijn, de verloochenaar van zijn Heere, die hij kende, als hij geen vergeving had verkregen? O dat zijn broeders zich mochten laten treffen door de blik van Jezus, die hen als Heiland aanzag met de weldaad aan de ongelukkige bewezen.

Petrus had vroeger zelf de Heere Jezus verloochend; was hem deze zonde door zijn Heiland vergeven, hij wilde die weer bij anderen bestraffen. Dat moeten getrouwe leraars opmerken.

De apostel plaatst de zonde van het volk door de tegenstelling in des te helderder licht, ten eerste door het tegenover elkaar plaatsen van Israël en de heide Pilatus. De laatste sprak het vonnis uit dat Jezus moest worden losgelaten, het volk heeft Hem, zijn Messias, daarentegen verloochend, niet van Hem willen weten, als ware Hij een uitvaagsel van de maatschappij; aan  de  andere  zijde  door  Jezus  en  Barabbas  tegenover  elkaar  te  stellen.  Deze  was  een moordenaar, Jezus was niet alleen onschuldig en heilig, maar zelfs degene die het leven aan het licht bracht en gaf; toch hebt gij de loslating van Barabbas gevraagd en Jezus omgebracht.

Gij hebt de Vorst  van het leven gedood - Hem, die uw zieken heeft genezen, uw doden opgewekt, uw zondaren bekeerd, uw kinderen gezegend, uw armen het evangelie gepredikt heeft, die u allen wilde opwekken tot een nieuw leven en een nieuwe wandel, Hem hebt gij gedood aan het kruis. Maar Hij is en blijft daarom toch de Vorst van het leven.

2) God zelf heeft Hem aangewezen als de Levensvorst, daar Hij Hem opwekte van de doden, zoals wij apostelen allen betuigen. Hij heeft Zichzelf weer bewezen als Levensvorst, doordat Hij uit de hoogte van de hemelen, waar Hij leeft en regeert in eeuwigheid, deze zieken man gezond heeft gemaakt.

In de zin: "deze heeft God opgewekt uit de doden, waarvan wij getuigen zijn", slaat de rede van  Petrus  een  eenvoudig  grootse  toon  aan,  evenals  ook  vooral  zijn  eerste  brief  met Runenschrift (eigenaardige schrifttekens van de oude Germanen) geschreven is. Wat hij aan het einde zegt is het refrein van het apostolisch bewustzijn.

Deze benamingen kunnen van geen ander dan van een goddelijk persoon gebezigd worden. De Vorst van het leven te zijn, is de bron van het leven te zijn. En deze te kunnen doden, is zeker wel een wonder, dat door God alleen mogelijk kan gemaakt worden; maar het zou onnatuurlijk en tegenstrijdig geweest  zijn, indien de Vorst  van het  leven in graf en dood gebleven was. Hij zou daarmee opgehouden hebben de Vorst, de Heer van het leven, de Schepper te zijn en een schepsel zijn geworden.

16. En door het  geloof in zijn naam, d. i. op grond van het  geloof,  dat  wij,  die gij als wonderdoeners verwonderd aanstaart (vs. 12), in Hem als de Heere en Christus van Israël hebben (hoofdstuk 2: 36), heeft Zijn naam, heeft Hij die ons woord bevestigde (vs. 6) deze die nu genezen voor u staat, gesterkt, deze die gij ziet en kent als die van de moederschoot lam was (vs. 10), zodat Hij bewezen is de Vorst van het leven en de Zaligmaker van Zijn volk te zijn. En het geloof dat door Hem is, het geloof in zijn Naam, dat door de werking van zijn Geest ook in de lamme is opgewekt, heeft hem, de genezene, die gij verwonderd beschouwt, deze volmaakte gezondheid gegeven die zich nu openbaart in tegenwoordigheid van u allen (vs. 9-11).

De naam van Jezus is wel machtig op zichzelf, maar door het geloof wordt hij sterk bij ons, Petrus spreekt in de eerste zin van zijn geloof en dat van Johannes, van het geloof van de genezene in de tweede. Zijn naam, die uitgesproken door mensenmond geen ijdele klank is,

maar insluit en meebrengt de persoon, die die draagt, heeft deze gesterkt. Daaruit kon het volk weten, dat het geloof van de apostelen aan de naam van Jezus geen waan, maar Gods werk in hen was. En het geloof door Hem d. i. het door Jezus door middel van de blik en het woord van de apostelen gewerkte geloof, heeft  hem deze gezondheid  voor de ogen van u allen gegeven. Daaruit konden zij bemerken, waardoor ook zij van hun dienstbaarheid en behoefte konden  worden  geholpen.  De  aalmoes  van  aardse  bevrijding  hadden  zij  graag  van  hun Messias ontvangen; maar Jezus, de waarachtige Christus van God zegt tot hen: "ziet Mij aan, " en Hij wil hun geven wat Hij heeft: eeuwige vrijheid, leven en zaligheid in Zijn rijk. Ook het vermogen om Hem aan te nemen, het geloof wil Hij zelf hun geven; voor het laatste laat Hij hun nu prediken en vraagt Hij om gehoor.

17. En nu broeders! ik weet dat gij hetgeen gij tegen Jezus van Nazareth hebt gedaan (vs. 13vv.) door onwetendheid gedaan hebt, in zoverre gij Hem niet erkende als degene die Hij eigenlijk was, zoals als ook uw oversten (hoofdstuk 13: 27 Luk. 23: 34 1 Kor. 2: 8.

18. Maar God heeft alzo, door alles wat gij Hem hebt aangedaan, vervuld hetgeen Hij door de mond van al zijn profeten tevoren verkondigd had, dat de Christus lijden zou en door lijden en sterven de verlossing van Zijn volk zou teweegbrengen (Luk. 24: 25vv. Joh. 11: 51v.). Hebt gij u dan zeker tegen Hem zwaar bezondigd, toch is de weg naar de zaligheid voor u niet versperd, integendeel is die nu pas werkelijk geopend en vrij gemaakt (2 Kor. 5: 19vv. ; Jes. 53: 10v. Dan. 9: 24).

Petrus stemt hier zijn rede tot een zachtheid die de harten moet winnen, als hij het doden van Jezus 1) als daad van de onwetendheid aan de zijde van het volk en zelfs van zijn oversten en 2) als noodzakelijke vervulling van het goddelijk raadsbesluit voorstelt.

Tot  hiertoe  had  de  apostel  Jezus’  Messiasschap  aangewezen  uit  zijn  opstanding  en  het wonder, dat  zo-even was geschied en had hij de daaruit volgende beschuldiging: "gij hebt Jezus, uw Messias, verworpen en gedood" uitgesproken. Nu toont hij aan: "nog is er redding voor u mogelijk. " Petrus weet namelijk dat zij die misdaad ten gevolge van onwetendheid hebben  bedreven.  Wel  wisten  zij,  dat  zij  een  onschuldige  doodden,  maar  zij  waren  niet doorgedrongen tot de erkentenis dat Hij de Messias was. Was dat  nu  achtergebleven ten gevolge van eigen inwendige schuld, zo stond toch steeds vast dat hun daad geen bewuste opstand was tegen de erkende Messias en daarom geen zonde tegen de Heilige Geest. Wat nu aan de ene zijde voorkomt als schuld van de Joden, is aan de andere juist het middel tot verlossing; want het lijden van Christus was een lijden ter verzoening van Zijn volk; Hij leed als de knecht van God, van wie in Jes. 53 geschreven staat. En niet alleen door Jesaja, maar door alle profeten heeft God dit verzoenend lijden geprofeteerd, d. i. natuurlijk niet zo dat in ieder profeet deze voorzegging volkomen duidelijk aanwezig was, maar wel zo dat de rij van profeten  in haar geheel het  orgaan was, waardoor God deze openbaring gaf. Omdat  dan Christus’ lijden de vervulling is van de heilsbeloften, is de zaligheid nu objectief verworven en zo komt de eis tot de toehoorders (vs. 19vv.) om zich in boete en geloof van de vroegere gesteldheid van de harten van onboetvaardigheid en ongeloof af te keren en tot de zaligheid, in Christus verschenen, te wenden.

Zij wisten het niet, dat Jezus de Heer van de heerlijkheid was en het was erg genoeg dat zij het niet wisten. Toch keerde God het ten beste, de goede uitwerking en eindoorzaak was deze: Hij zendt de Heilige Geest, opdat gij boete zou doen, opdat gij u laat redden, opdat gij zalig wordt. Het offer is gebracht, de zaligheid is verworven, de duivel is met de zonde en de dood

overwonnen; gij hoeft het slechts in geloof aan te nemen en aan te grijpen, want dat is de wil van de Heere, daarom heeft Hij hen zo willen treffen.

Wat een overgang: gij hebt het gedaan, maar niet buiten de raad van God! Voelt men niet dat zulke overgangen niet  door een mens kunnen gemaakt worden, maar alleen uit de Heilige Geest kunnen voortkomen? God doet het kwaad niet, maar zodra het gedaan is, legt Hij er de hand op en gebruikt het tot eer en heerlijkheid van Zijn Naam. De mens kan zondigen en hij zondigt, maar hij kan niet zondigen tegen de raad van God. Deze waarheid moet strekken om de mens in zijn zonde voor wanhoop te bewaren. Wij hebben gezondigd en kunnen wij nu zeggen: "Wij hebben het evenwicht verbroken en wij zullen het herstellen? " Nee, niets is er te hertellen: ook God doet niets weer over, maar Hij bestuurt het kwaad en brengt er heerlijke vruchten  uit  voort.  Daar  liggen  onze  zonden  voor  onze  ogen,  ze  zijn  onherroepelijk  en onherstelbaar en de gevolgen ervan zijn onberekenbaar. Wat zullen wij er aan doen? Och dat wij ze ongedaan konden maken, dan zouden wij rust verkrijgen! Doch dit is onmogelijk. Zij zijn en zij blijven gedaan voor eeuwig. Doch treurt  daar niet  om, o  alle gij zondaren en zondaresen, troost u in de goddelijke toelating. Het is niet buiten zijn wetenschap, buiten zijn voorkennis, ja niet buiten Zijn bepaalde raad geschied. Gods woord zegt het tot de overtreders overal, zoals in onze tekst: "Gij hebt met uw zonden Gods oogmerken niet verijdeld, maar bevorderd. Zeker, gij draagt er al de schuld en God heeft er al de eer van, maar als gij u slechts bekeert is alles voor God en voor u, alsof er niet gezondigd was. Dan hebt gij u niet te beangstigen over de onherstelbare gevolgen van uw zonden, want God, die uw zonden toeliet, terwijl Hij ze had kunnen verhinderen, nam door u de zonde te vergeven, haar gevolgen voor zijn rekening.

19. Betert u dan, verandert uw gezindheid (hoofdstuk 2: 38) en bekeert u, wendt u in geloof tot  Hem  die  u  als  Heiland  is  gegeven  en  laat  u  in  zijn  naam  dopen  (metanohtate  kai epistreqate), opdat voor alles uw zonden, zowel die in vs. 13vv. u zijn voorgehouden, als ook alle overige die gij misdreven hebt, door uitdelging uit het boek van de zonden bij God (Kol. 2: 14) mogen uitgewist worden (Jes. 43: 25) en zij vernietigd zullen zijn, wanneer de tijden van  de  verkoeling,  van  de  verkwikking,  waarop  wij met  zoveel  verlangen  hopen,  zullen gekomen zijn van het aangezicht van de Heere (Jer. 35: 10 Dan. 7: 22 en 27 Hebr. 4: 1, 9vv. Openbaring 20: 6). Dit toch zal het nadere heerlijke gevolg zijn, wanneer gij eens allen die tot het door God verkoren volk behoort (vs. 25), doet waartoe ik u zo-even drong.

In de vermaning zelf zijn de uitdrukkingen: betert u en bekeert u, van nadruk. Het eerste woord "beteren" betekent eigenlijk "tot nadenken komen", en het andere "weer te keren van de verkeerden weg". Het laatste is een gevolg van het eerste. Zal iemand van een verkeerde weg weerkeren, dan moet  hij eerst  tot  nadenken komen en opmerken dat  hij dwaalt. De samenvoeging van beide woorden is goed geschikt om de ware aard van de bekering uit te drukken. Meer bijzonder werd in ons geval van de Joden gevorderd 1) dat zij de zonde van de Messiasmoord,  in  haar  gruwelijke  aard  goed  kenden;  2)  dat  zij  daarover  een  smartelijk berouw hadden; 3) dat zij door het geloof de toevlucht namen tot Gods barmhartigheid in Christus;
4) dat zij van gezindheid omtrent de Heere Jezus veranderden en hun gedrag verbeterden, opdat hun zonden uitgewist werden. Het woord uitwissen zegt eigenlijk iets bestrijken, zodat er niets meer van te zien is. De LXX gebruiken het zeer dikwijls voor de vergeving van de zonden, waardoor de schuld zo geheel wordt uitgewist, dat er geen gedachtenis meer van overblijft. (Ps. 51: 11 Jes. 43: 25 enz.). Hetzij er gezinspeeld wordt op uitdoen van een schuld in  een  rekenboek,  hetzij op  de  wettische  wassingen,  zoveel is  zeker  dat  de  apostel  een volledige  vergeving  bedoelt  van  al  de  zonden  van  de  Joden,  bijzonder  ook  van  die

hemeltergende misdaad,  waaraan zij zich in het  vermoorden  van de Vorst  van het  leven hadden schuldig gemaakt. De eerste drangreden vs. 19b heeft vrij wat opheldering nodig: "wanneer de tijden van de verkoeling zullen gekomen zijn, van het aangezicht van de Heere. " Wat bedoelt de apostel, door de tijden van de verkoeling van het aangezicht van de Heere? Tijden  van  verkoeling  zijn  dagen  van  verademing  en  verfrissing.  Men  herinnere  zich  de brandende  en  afmattende hitte,  die er  in de Oosterse landen op  het  midden van de dag plaatsheeft  en  hoezeer  die  hitte  de  profeet  Jona  benauwde.  (Jona  4:  8).  Aldaar  is  niets aangenamer dan een verkoeling, wanneer de lucht door een verfrissende wind bewogen, of wanneer het aardrijk ‘s avonds door de dauw bevochtigd wordt. Daaraan is de spreekwijze ontleend.  Zinnebeeldig  zijn  tijden  van  de  verkoeling  zulke  dagen,  waarop  men,  na  het doorstaan van gevaren en ellenden, tot rust en kalmte komt. In deze zin gebruiken ook de LXX het woord verkoeling. Farao zag dat er verademing of verkoeling was, toen de plaag van de vorsen was weggenomen (Ex. 8: 15). De sabbat moest bij Israël gevierd worden onder anderen: opdat de vreemdeling adem scheppen mocht, dat is, een uitspanning genieten na al zijn afmattende arbeid. (Ex. 23: 12). Met één woord, tijden van verkoeling zijn zulke tijden, waarin zware smarten en ellenden, die de mens als een brandende hitte afmatten, opgeschort of weggenomen worden. Het  aangezicht  van  de  Heere is hier een beschrijving van hitte, waartegenover de verkoeling is gesteld. Het  aangezicht van de Heere betekent hier, zoals vaker,  de  hitte  van  Gods  gramschap,  vergel.  Ps.  34:  17  en  Paulus  spreekt  in  dezelfde samenstelling  als  hier  van  het  eeuwig  verderf  van  het  aangezicht  van  de  Heere  (2 Thessalonicenzen. 1: 9). Tijden van verkoeling van het aangezicht  van de Heere Zijn dus zulke dagen, waarop de Heere, nadat  Hij geduchte blijken van zijn ontstoken gramschap gegeven heeft, kalmte en verademing verschaft.

20. De grootste zegen toch zal uw deel zijn, als die tijd zal zijn gekomen en Hij, de Heere, van de  hemel  in  zichtbare  wederkomst  gezonden  zal  hebben  Jezus  Christus,  die  u  tevoren gepredikt  is,  opdat  gij zijn  zonden  vergevende  en  heiligende  genade  u  gelovig  zou  toe-eigenen.

Een andere verklaring als deze is de volgende: Wat voor een zending van Jezus Christus wordt hier bedoeld? Wij voegen ons bij hen, die denken aan een zending van Christus door het  Evangelie.  Het  Evangelie  wordt  meermalen  gezegd  tot  mensen  gezonden  te  worden (Hand. 10: 36; 18: 26) en Jezus Christus wordt gezonden wanneer Hij met al zijn schatten en gaven in het  Evangelie wordt  voorgesteld.  Dat  nu  de apostel Petrus  hier  de uitdrukking gezonden in die zin gebruikt, blijkt duidelijk genoeg uit vs. 26 Nu is de Heere Christus na zijn opwekking  uit  de  doden  gezonden,  niet  in  persoon,  vermits  Hij  aan  niemand  van  hun verschenen is, maar in de prediking van het Evangelie. Men zou er nog kunnen bijvoegen dat deze zending van Jezus Christus meer bijzonder plaatsheeft, wanneer de gaven van de Heilige Geest in de wedergeboorte geschonken worden, dan komt Christus zelf woning maken in de harten van zondaren.

21. Die, nadat Hij bij zijn hemelvaart zich heeft gezet aan de rechterhand van de majesteit in de hemelen (hoofdstuk 2: 33 Hebr. 1: 3), de hemel moet ontvangen als de voor Hem bestemde verblijfplaats (Kol. 3: 1en 3) tot de tijden van de wederoprichting van alle dingen, die God gesproken heeft door de mond van al zijn heilige profeten van alle eeuwen. Alzo hebben wij hier te denken aan de belofte, reeds in het Paradijs gegeven (Gen. 3: 15), als die hier in haar volle betekenis, die op het laatste einde ziet, in aanmerking komt. (Rom. 8: 18vv. Openbaring 20: 11-21: 5

Als het eerste gevolg, of, zoals een andere uitlegger zich uitdrukt, als middendoel van de boete en bekering, waartoe Petrus zijn toehoorders wil bewegen, komt in vs. 19 de vergeving van  de  zonden  voor,  die  natuurlijk  moet  gedacht  worden  als  mede  leven  en  zaligheid insluitende, zoals Luther in de catechismus zegt: waar vergeving is van zonden, daar is ook leven  en  zaligheid.  Dat  werd  reeds  bewezen  in  de  drieduizend,  die  op  de  dag  van  het pinksterfeest tot de gemeente werden toegevoegd en van wie de gelukkige toestand ons in hoofdstuk 2: 42vv. nader wordt bericht. Wat dit eerste gevolg of dit middendoel aangaat, komt het er niet op aan hoe veel van de toehoorders aan de apostolische eis gehoorzaamden, zelfs indien het maar enkelen waren, dan is voor hen die het doen, vergeving van de zonden, leven en zaligheid in elk geval zeker. Zij zijn voor wat betreft hun persoonlijk deel krijgen aan de zaligheid niet afhankelijk van het besluit van anderen. Maar nu spreekt de apostel nog van een tweede, een nader gevolg van het laatste doel, of eigenlijk einddoel, zoals de vroeger genoemde uitlegger het verklaart; hij noemt in vs. 20v. als dit, het komen van de tijd van de verkoeling, van de verkwikking van het aangezicht van de Heere. De wijze van uitdrukking, waarin dit tweede gevolg aan het eerste wordt aangesloten, is in de grondtekst zo genomen, dat  men  moet  bemerken hoe hier  van iets sprake is dat  daar  alleen onder  een bepaalde veronderstelling, onder vervulling van een zekere voorwaarde kan plaatshebben. Hierbij zijn dus de bijzondere personen wel afhankelijk van het geheel, ja zo geheel afhankelijk van de beslissing  van  deze  en  van  hun  handelwijze  dat  het  gevolg  geen  plaatsheeft,  voordat  de mannen van Israël in het algemeen, als volk, boete hebben gedaan en zich bekeerd hebben, hun gezindheid hebben veranderd en zich gewend hebben tot Hem die voor het huis van Israël als Heer en Christus is verordend. Bij de tweede rede, die wij uit de mond van Petrus horen, is het zijn bedoeling zo’n beslissing van de zijde van het volks teweeg te brengen. Bij de eerste in hoofdstuk 2: 14vv. had hij daarop zijn oogmerk nog niet zo onmiddellijk gericht, maar daar had hij vooreerst alleen met die mensen te doen, bij wie zijn woord in het hart ging en die hij nu moest behouden van dat verkeerd geslacht. Er moet dus aan de ene zijde sedert die eerste rede reeds een aanzienlijke tijdruimte verlopen zijn, terwijl, wat bijzondere leden aangaat, de gemeente hoe langer hoe meer is toegenomen, wat het geheel van de natie aangaat, dit reeds had  getoond  dat  zij wilde  blijven  wat  zij was  en  geenszins  een  nieuwtestamentisch,  een christelijk Israël wilde worden. Aan de andere zijde moet het de apostel in de geest zeker zijn geworden (vgl. hoofdstuk 16: 10) dat het wonder aan de lamme, dat de Heere hem had laten verrichten, moest dienen tot invoering van een nieuwe tijd en het begin aanwijzen van die ontwikkelingsperiode, waarin het volk als geheel voor of tegen Christus moest beslissen. Wij zullen er dus recht aan hebben gedaan, dat wij van de gebruikelijke wijze om het wonder aan de lamme als het eerste wonder van Petrus voor te stellen, zijn afgegaan en tussen die eerste rede van de apostel en die, die wij voor ons hebben, de tweede, een tussenruimte van drie en een half jaar veronderstellen. Denken wij verder na over de inhoud van hetgeen Petrus in vs. 20 en 21 in uitzicht stelt, zo vinden wij nog nadere aanleiding van de gewone opvatting af te wijken en onze eigen wegen in te slaan. Meestal toch houdt men de tijd van de "verkoeling van het aangezicht van de Heere" in vs.  20  voor  één en hetzelfde, als "de tijden van de wederoprichting van alle dingen die God gesproken heeft door de mond van al zijn heilige profeten van alle eeuwen" in vs. 21 Het is echter moeilijk het woordje "en" juist te plaatsen, als men deze tweede zin als ondergeschikt  bij  de eerste plaatst.  Naar  onze mening  stelt integendeel het woordje "en" de tweede zin in geheel gelijke verhouding tot de eerste, zodat wij aldus moeten verklaren: "opdat de tijd van de verkwikking van het  aangezicht van de Heere kome en (opdat) Hij (de Heere) Hem zende, die u tevoren gepredikt is, Jezus Christus. " Dan valt de tijd van de verkwikking niet samen met de wederkomst van Christus van de hemel, maar deze vormt een tweede trap in de ontwikkeling van de laatste tijd; maar wel is met de wederkomst van Christus de tijd van de wederoprichting verbonden, waarvan vs. 21 spreekt. Wat ons tot deze opvatting dringt, zijn de drie volgende redenen: 1) zonder twijfel

verwacht Petrus dat, als het hele volk van Israël zich nu door boete van zijn tegenwoordige gezindheid  laat  afbrengen  en  door  bekering  zich  van  ganser  harte  aan  zijn  Messias  zou overgeven, de tijd van de verkwikking zonder uitstel komen zou; 2) hij weet echter ook, dat zijn Heere nog andere schapen heeft die van deze stal niet zijn; deze moeten ook toegebracht worden, opdat het één kudde en één Herder zij (Joh. 10: 16) en dat moet toch zijn tijd hebben; 3) er moet dus een tussentijd zijn, waarin de hemel Christus in zich behoudt; maar daarna zal God Hem weer zenden, opdat nu alles weer zou worden opgericht wat door de mond van de profeten is gesproken en de laatste voltooiing van de zaligheid zou volgen. Het zou ons te ver afleiden, indien wij in bijzonderheden wilden aanwijzen hoe Petrus in zijn beschouwing over de toekomst omtrent de bekering van de heidenen, die toch een uitdrukkelijke roeping van het apostolisch ambt was (hoofdstuk 1: 8), of in het geheel niet heeft gedacht, of zich geheel aan verwarde voorstellingen zou hebben moeten overgeven, indien de oude opvatting van hetgeen hij in de beide verzen zegt, werkelijk juist was. Wij bepalen ons erbij hierop opmerkzaam te maken, deels op het verschil van de uitdrukkingen voor "tijd" in de grondtekst, zodat onder de tijd van de verkwikking een bepaalde tijd, een begrensde tijdruimte, dus slechts een rust- of pleisterplaats  bedoeld  wordt.  Onder  de  tijd  van  de  wederoprichting  van  alle  dingen  is daarentegen de tijd zonder grenzen te verstaan, die in de eeuwigheid overgaat  en dus het einddoel  van  de  hele  weg.  Verder  maken  wij  opmerkzaam  op  het  onderscheid  van  de begrippen "verkwikking of verademing" aan de ene en "wederoprichting of terechtbrenging van alles" aan de andere zijde, die de apostel op zo karakteristieke wijze uit elkaar heeft gehouden dat een verklaring van zijn woorden die de begrippen voor één verklaart en, in plaats van ze uit elkaar te houden, ze in elkaar werpt, daardoor bewijst een mislukte te zijn. Het is duidelijk dat onder de tijd van de verkwikking een periode is bedoeld, waarin Gods volk na het doorstaan van de vroegere moeiten en strijden nog eens zich zal herstellen en weer zijn kracht zal herkrijgen, daar het als het ware adem schept (Ex. 8: 15) en nieuw licht kan verkrijgen, nadat het vroeger steeds in de engte en in het gedrang is geweest. Dit sluit niet uit, maar sluit  integendeel in, dat  wederom angst  en nood, wederom worsteling en strijd wachtende is en het einde van alle dingen, de voltooiing van alle raadsbesluiten van God ter zaligheid pas komen met de overwinning ook van deze laatste nood, ook van deze laatste strijd. Alzo wijst het begrip van een periode van verkwikking verder heen op het begrip van een laatste tijd van wederoprichting of vervulling van al wat God door de mond van al zijn profeten heeft gesproken. Wij moeten slechts wat Johannes eerst in Openbaring 20: 1 en 6 ziet, wat hij dan verder in vs. 7-15 voorzegt en wat hij hierop in Openbaring 21: 1, 22: 5 ons voorlegt, opvatten zoals het daar staat en eenvoudig begrijpen, zonder ons met geweld tot antichiliasten of tegenstanders van een duizendjarig rijk te maken, dan zal ons ook de rede van Petrus, die voor ons ligt zeer duidelijk en helder worden. De tijd van de verkwikking is juist de tijd van het duizendjarig rijk: daarop volgt nog de aanval van Gog en Magog op het leger van de heiligen, maar daaraan maakt de zichtbare wederkomst van Christus ten oordeel een einde en nu komt de wederoprichting van alle dingen met de herstelling van een nieuwe hemel en van een nieuwe aarde, waarin, zoals Petrus er in 2 Petrus 3: 1 bijvoegt gerechtigheid woont. Twee zaken blijken ondubbelzinnig uit de woorden van de apostels in onze tekst: 1) dat het duizendjarig rijk, de tijd van de verkwikking, alleen op Israël betrekking heeft en een voorrecht is voor het uitverkoren volk aan wiens heerlijkheid de overige volken toch daardoor deel verkrijgen, dat het heilig volk van de Allerhoogste hen aan zijn heerlijkheid onderwerpt en hoe de zegeningen van zo’n heerschappij laat toevloeien ("Isa 65: 25" en "Jer 3: 25; 2) dat de wederkomst van Christus niet reeds volgt bij de oprichting van dit rijk maar pas bij de daaropvolgende aanval van Gog en Magog op het leger van de heiligen, terwijl Hij juist tot vernietiging van deze vijanden van de hemel verschijnt maar gelijktijdig het bestaan van de wereld opheft, het laatste oordeel houdt en nu alles nieuw maakt Re 20: 6. Intussen bestaat toch in zoverre nog een onderscheid tussen het standpunt dat Petrus hier in gemeenschap met

zijn begeleider en medeapostel Johannes omtrent de toekomst inneemt en het standpunt van Johannes in zijn boek "de Openbaring", waar hij na de kruisdood van Petrus alleen staat. Hier ligt het toch nog in Israël’s hand in zijn geheel te beslissen voor zijn Messias en Heiland en zo de tijd van de verkwikking te bespoedigen, terwijl daar in de Openbaring van Johannes Israël reeds beslist heeft dat het absoluut wil volharden in zijn verwerping van Christus en nu de tijd is gekomen dat het ook van zijn zijde moet worden verworpen en voortaan de heidenwereld op de voorgrond van het rijk van God treedt. Dan moet eerst de tijd van deze vervuld zijn (Luk. 21: 24), voordat aan Israël opnieuw genade wordt aangeboden en eerst is de gemeente van de 144000 verzegelden op de berg Zion, zoals wij haar in Openbaring 14: 1vv. voor ons zien, die, waarvoor de tijd van de verkwikking van het aangezicht van de Heere komt, nadat in de christelijke kerk uit  de heidenen een rijk van de antichrist  is opgestaan, maar voor Jeruzalems muren is vernietigd door Hem die getrouw en waarachtig heet, onder bijstand van zijn hemelse legermacht (Openbaring 19: 11vv.).

22. Verzuimt toch de tijd van uw bezoeking niet en herdenkt toch heden, op de dag van de zaligheid, wat tot Uw vrede dient, opdat het oordeel van God niet over u kome; want Mozes heeft in Deut. 18: 15 en 18 tot de vaderen gezegd: a) De Heere, uw God, zal u een Profeet verwekken uit uw broederen, zoals ik; die zult gij horen in alles wat Hij tot u spreken zal.

a) Joh. 1: 46 Hand. 7: 37

23. En het zal geschieden dat elke ziel die deze profeet niet zal gehoord hebben, uitgeroeid zal worden uit het volk, dat de Heere Zich ten eigendom heeft verkoren (Gen. 17: 14).

24. Dit heeft Mozes gezegd tot de vaderen, maar zij die zijn woord bedoelt, zijn wij, tot wie het einde van de wereld is gekomen (1 Kor. 10: 11). En evenals Mozes als de eerste in de Schrift (Rom. 10: 19), hebben ook al de profeten in engere zin, van Samuel aan, die hun rij opent en die daarna gevolgd zijn, bijv. Nathan in 2 Sam. 7: 12vv., zo velen als er in die tijdruimte van ongeveer 600 jaren hebben gesproken, die hebben ook deze dagen, die wij nu beleven (hoofdstuk 5: 36), de laatste dagen zoals ik ze vroeger noemde (hoofdstuk 2: 17), tevoren verkondigd. Erkent dus in wat voor een gewichtige, aan de ene zijde aangename (2 Kor. 6: 2), maar aan de andere zijde ook beslissende tijd gij leeft.

Het komen van de Heere, waarvan de adventtijd spreekt, is drievoudig. namelijk: 1) de Zoon van God is in de volheid des tijds mens geworden, dus in ons vlees gekomen, om te zoeken en zalig te maken wat verloren was. 2) Hij zal eens wederkomen aan het einde van de dagen in al zijn  heerlijkheid  om  te  oordelen  de  levenden  en  de  doden.  3)  Hoewel  Hij  sedert  lang verhoogd is van de aarde, komt Hij toch voortdurend tot ons in het woord en in het sacrament en klopt Hij aan onze harten aan, of wij Hem als onze Heiland willen opnemen, opdat wij eens het gericht mogen ontkomen en in zijn heerlijkheid ingaan. Hieruit kunnen wij tevens zien dat de heilige adventtijd niet uitsluitend kan worden beschouwd als voorbereiding voor het heilige Kerstfeest, maar als voorbereidingstijd voor het hele kerkelijk jaar en voor alles wat dit ons zal verkondigen. Het is de hele toekomst van het Godsrijk die in de advent vooraf wordt voorgesteld. De menswording en de wederkomst van de Heere vormen het begin en het einde van het hele kerkelijke jaar; in het midden ligt het voortdurend komen van de Heere in de Heilige Geest, de vervulling van zijn profetie: "Ik zal u geen wezen laten, Ik kom weer tot u. " Drievoudig is ook het ambt van de Heere, en dat is het tweede punt, dat in de loop van het kerkelijk jaar op de voorgrond wordt gesteld: het profetische, hogepriesterlijke en koninklijke ambt. Aan de heilige Kersttijd, die de menswording van Gods Zoon verheerlijkt, sluit zich de Epifaniëntijd aan, die het profetisch werken van de Godmens op de voorgrond plaatst terwijl

de lijdens- en Paastijd Zijn hogepriesterlijk ambt voorstelt; het koninklijk ambt, waarin de Godmens door zijn hemelvaart intrad, beginnende met de zending van de Heilige Geest op de Pinksterdag, ontwikkelt zich nu meer en meer tot aan de wederkomst van de Heere aan het einde  van  de  dagen,  waarmee  het  kerkelijk  jaar  eindigt.  Als  wij  deze  drie  ambten  van Christus, om een duidelijk begrip van zijn werkzaamheid te verkrijgen, uit  elkaar moesten houden, dan is het toch niet minder noodzakelijk in het oog te houden hoe het ene het andere doordringt, hoe niet het ene van het andere kan worden losgemaakt, maar het ene door het andere wordt gedragen en bepaald. Evenals de twee naturen van Christus, de goddelijke en menselijke,  wel  niet  met  elkaar  vermengd,  maar  toch  onafscheidelijk  verbonden  zijn,  zo doortrekken en doordringen elkaar ook voortdurend de drie ambten van de Heere. Dit treedt vooral in het profetische ambt zeer duidelijk op de voorgrond, waarop Petrus ons hier op grond van de uit Mozes aangehaalde plaats in de tekst wijst. Wij kunnen het niet in zijn volle betekenis bevatten, als wij niet steeds in het oog houden, dat zijn profetische prediking niets anders is geweest dan een getuigenis omtrent Zichzelf, dat Hij de waarachtige Priester en eeuwige Koning is. Christus, de profeet, die wij moeten horen: 1) Hij heeft de hele raad van God tot onze zaligheid verkondigd, dat is Zijn profetisch ambt in de engere zin; 2) Hij heeft voorzegd, niet omtrent één die na Hem zou komen, maar omtrent zijn eigen toekomst, want Hij was de koninklijke profeet; 3) Hij heeft ook vervuld wat alle profeten vóór Hem hebben verkondigd, want Hij was de hogepriesterlijke profeet.

Christus een profeet en toch meer dan een profeet: 1) Hij leert de weg van God duidelijk en is toch zelf ook de weg tot de Vader; 2) Hij voorspelt en is toch ook doel en einde van alle profetie; 3) Hij is met de Heilige Geest gezalfd en is toch ook de uitdeler van de Geest.

25.  Gijlieden,  die  ik  tevoren  opzettelijk  als  Israëlitische  mannen  aansprak  (vs.  12),  zijt kinderen van de profeten en van het verbond, gij behoort tot beide, zowel tot de profeten, van wie ik zo-even sprak als ook in het bijzonder tot het verbond dat God met onze vaderen opgericht heeft, zeggende in Gen. 12: 3; 22: 18 tot Abraham: En in uw zaad, namelijk door de Messias die uit u zal voortkomen (Gal. 3: 16), zullen alle geslachten van de aarde gezegend worden.

26. God, opgewekt hebbende, beter "verwekt hebbende" latende optreden (Luk. 7: 16) als profeet vs. 22 Jer. 30: 9) Zijn Kind (liever: "zijn Knecht" vs. 13) Jezus, heeft Hem eerst in Zijn persoon en nu in hetgeen Hij door zijn apostelen onder u doet (vs. 16) en u op het hart drukt, tot u gezonden. Gij toch had als de kinderen van de belofte en van het verbond recht op alle gaven en goederen die Hij had toegezegd in het  verbond dat  Hij met  Abraham had opgericht (hoofdstuk 2: 39; 13: 46. Rom. 1: 16; 9: 4; 15: 8). God heeft die belofte vervuld, opdat Hij ulieden zegenen zou daarin dat Hij een ieder van u afkere van uw boosheden. Dit is uw heil, dat gij dievolkszonden loslaat, die in de verwerping van Jezus vol zijn geworden (Jes. 59: 20) en dat gij u tot deze Verlosser van de goddeloosheden in Jakob keert (vs. 19 Rom. 11: 26), terwijl Hij anders zal komen en het aardrijk met zijn ban slaan (Mal. 4: 6).

Men lette op de grote indruk die het woord "gijlieden" in vs. 25 en "ulieden" in vs. 26 heeft. Die voorrang die zij hebben, Gods volk te zijn, moest hen de plicht om de Messias aan te nemen, des te sterker doen gevoelen.

Het begrip "kinderen" zweeft tussen dat van afstamming en toebehoren, terwijl het woord "tevens" op de profeten en het verbond betrekking heeft.

Wanneer de mannen van Israël kinderen van het verbond worden genoemd, zo bevat dit niet iets uitsluitends, een monopolie, een particularisme, maar alleen een prioriteit. Christus is toch niet tot Israël alleen, maar tot Israël het eerst gezonden en daarmee is verondersteld en indirect betuigd dat Christus en de zegen in Hem ook voor de heidenen bestemd is, hoewel pas in de tweede lijn.

"U in de eerste plaats", met dit woord zegt Petrus dat de dagen gekomen zijn, waarin alle geslachten van de aarde in Abrahams zaad zullen gezegend worden en dat de christelijke gemeente te Jeruzalem de moeder van deze zegen, een ware Sara geworden is. Och, dat de mannen van Israël zich in Jezus’ naam lieten zegenen, evenals de lamme voor de Schone poort van de tempel, om dan als ware Israëlieten een zegen te worden voor alle volken op aarde!

De apostel sterkt zijn toehoorders als het ware in hun eer, als van het uitverkoren volk van God. Hij herinnert hen aan hun hoge voorrang dat  hun in de eerste plaats de zaligheid is verschenen, dat deze hun ook nu het eerst wordt aangeboden, ondanks al hun zonden. Hij herinnert hen echter ook aan hun grote verantwoordelijkheid, wanneer zij de zaligheid van zich wilden stoten en zich niet wilden bekeren van hun boosheid. Maar is het ook niet een woord tot ons: "gij zijt kinderen van de profeten en van het verbond". Wijst het ook ons niet op de grote genade die ons boven vele miljoenen arme heidenen wedervaart, dat ons Christus wordt gepredikt, de Gekruisigde en Opgestane, dat wij in Christus nog altijd gezegend zijn met allerlei geestelijke zegen in hemelse goederen? Herinnert het ook ons niet aan de zware verantwoordelijkheid, als wij de genade tevergeefs ontvangen, als wij ons niet willen bekeren tot de Herder en Opziener van onze zielen, als wij Hem de eer en de dank weigeren die Hem toekomt?

HOOFDSTUK 4

VERVOLGING   VAN   DE   APOSTELEN.   GEMEENSCHAPPELIJK   GEBED   VAN   DE GELOVIGEN. HUN WANDEL EN TOESTAND.

1. En terwijl zij na de prediking van Petrus, die in het voorgaande is meegedeeld, nog verder tot het volk spraken, toen Petrus en Johannes evenals in hoofdstuk 2: 40 aan de eigenlijke hoofdrede nog bijzondere vermaningen toevoegden, kwamen daarover tot hen degenen, die de tempelwacht uitmaakten 1CH 24: 5, namelijk de priesters en de hoofdman van de tempel, die over deze schaar het bevel voerde (Luk. 22: 4) en de Sadduceeën, die juist op de plaats van de tempel aanwezig waren geweest en Petrus’ rede in hoofdstuk 3 ten minste tot vs. 15 mede hadden aangehoord.

2. Deze kwamen, zeer ontevreden zijnde omdat zij, de apostelen, het volk leerden op een wijze die met de godsdienstige meningen van de Sadduceeën in lijnrechtetegenspraak stond en verkondigden in Jezus de opstanding uit de doden, die toch door hen werd geloochend (hoofdstuk 23: 8 MATTHEUS. 22: 23), waarom zij ook de tempelwacht en haar hoofdman gedwongen hadden tussen te treden.

Het schijnt, dat de farizese partij onder de Joden die in het bijzonder de veroordeling van Christus had bewerkt, zich verder niet bemoeid heeft met het vervolgen van zijn aanhangers. Zij achtte de onwetende Galileërs geen verdere opmerkzaamheid waard, vooral daar zij de oude ceremoniële wet streng waarnamen en zich eerst niet met polemiek tegen de farizese stellingen inlieten en men toch ook vele andere sekten, die met het belang van de farizese partij niet in strijd kwamen, rustig hun gang liet gaan.

Hun  aanvankelijk  zacht   optreden  tegen  de  verkondigers  van  de  opstanding  van  de Gekruisigde  spreekt  duidelijk  uit  hoezeer  hun  geweten  getroffen  is  dat  hun  van  hun vervreemding van God en van hun strijd tegen de vertegenwoordigers van ware godzaligheid overtuigd.

3. En zij, van wie in vs. 1 gesproken is, sloegen de handen aan hen, aan Petrus en Johannes (vs. 13 en 19), waarschijnlijk ook aan de genezen kreupele, die zich bij hen hield (vs. 10, 14) en zetten ze in bewaring, in een gevangenis die zich in de tempel bevond (Jer. 20: 2; 29: 26), tot de volgende dag wanneer de hoge raad zou zitting houden, om over hen te oordelen, hetgeen nu niet  meer kon plaatshebben, want  het  was nu  avond, de zogenaamde tweede avond, die om 6 uur begon (MATTHEUS. 14: 23).

Wat wij aan het einde van ons boek in zijn geheel voor ons zien, neemt nu zijn eerste begin. Het volk van Israël in zijn geheel, zoals het wordt vertegenwoordigd door zijn oversten en oudsten,  verwerpt  de  zegen  en  wil  de  vloek  hebben.  Het  was  opmerkelijk  genoeg  en Farizeeën als een Gamaliël (hoofdstuk 5: 34vv) hadden daardoor tot bezinning kunnen komen dat de eerste vijandschap tegen de gemeente van Jezus Christus van de Sadduceeën uitging. Maar  door  de  prediking  van  de  zaligheid  van  de  zondaars  alleen  in  de  Naam  van  een Gekruisigde voelde de farizese trotsheid zich dieper gewond, dan door alle dwaalleringen van de  Sadduceeën  en  zo  geschiedde  het  dat  uiteindelijk  het  hele  huis  van  Israël  zijn  hart verstokte tegen de stem van de Heere: "zoekt Mij en leeft", wandelende naar de wijze van de vaderen (Amos 5: 10): "zij haten in de poort degene die bestraft en hebben een gruwel van hem, die oprecht spreekt. "

4. En om terug te zien op het innerlijke gevolg van Petrus’ prediking in hoofdstuk 3: 12vv., zij hier nog opgemerkt: velen van degenen die het woord gehoord hadden, geloofden. En het getal van de mannen, terwijl reeds volgens hoofdstuk 2: 41 de gemeente tot 3000 zielen was toegenomen, werd in de eerste tijd die op deze dag volgde, omtrent vijfduizend, waarbij dan nog  een  aanzienlijk  aantal vrouwen  moet  worden  gerekend,  indien  men  de  gezamenlijke sterkte geheel zou willen aangeven.

Niet de genezing als daad, maar het woord waartoe zij aanleiding geeft, vooral het woord van Jezus als de Opgestane, heeft de tegenstand en de vervolging opgewekt. De wereld kan wel enkel moraal en ook abstracte evangelische waarheid verdragen, maar als Jezus Christus, de Gekruisigde  en  Opgestane  persoonlijk  word  verkondigd,  wordt  de  tegenspraak  van  het natuurlijk  hart  opgewekt.  Aan  de  andere  kant  heeft  ook  het  gelovige  hart  aan  Christus persoonlijk alles. Terwijl zij Jezus verkondigden, predikten de apostelen de opstanding uit de doden, terwijl Jezus verkondigd werd, wordt ook gerechtigheid en de genade van God, alle wijsheid, gerechtigheid, heiliging en verlossing verkondigd - in Hem en aan Hem heeft het gelovige hart, de denkende geest, het heilbegerig geweten alles, wat de mens nodig heeft.

d. vs. 5-31 Het eerste uitwendige gevaar van de gemeente, afgewend door de machteloosheid van de vijanden.

5.  En het  geschiedde,  op  de morgen van  de  volgende dag,  toen een gerechtszitting  kon plaatshebben, dat hun, van de Joden, oversten en ouderlingen en schriftgeleerden, de leden van de hoge raad Uit 2: 4, waaronder eerst de oudsten als vertegenwoordigers van het volk en de Schriftgeleerden als die in het bezit waren van de kennis van de Wet in het bijzonder moeten genoemd worden, te Jeruzalem vergaderden, waarheen zij kwamen van hun huizen, die een gedeelte van hen althans buiten de stad had.

6.  En  bovendien  kwamen  de  leden  van  de  priesterschap,  waarvan  de  voornaamsten  hier persoonlijk mogen worden genoemd: Annas de hogepriester in zaken van bestuur en Kajafas de hogepriester in zaken van godsdienst Lu 3: 2 en Johannes en Alexander, en zo velen er van het hogepriesterlijk geslacht waren.

7. En toen zij hen, de beide apostelen en de man die deze van zijn lamheid hadden genezen, in het midden van hen gesteld hadden, zodat zij door allen konden gehoord en gezien worden, vroegen zij (vgl. Joh. 2: 18 MATTHEUS. 21: 23): a) Door welke kracht, die u ten dienste staat of, als gij de kracht niet in uzelf hebt, door welke naam hebt gij dit wonder aan die lamme gedaan? Welke naam hebt gij bij het verrichten van zijn genezing uitgesproken, als naam van hem, wiens kracht u dienen zou, misschien wel van Beëlzebub, de overste van de duivelen (MATTHEUS. 12: 24; 10: 25)?

a) Ex. 2: 14 Hand. 7: 27

Bepaalde geschiedkundige persoonlijkheden, met de namen Johannes en Alexander, kunnen, hoewel men het heeft beproefd, niet worden aangewezen. De uitdrukking: "zo velen er van het hogepriesterlijk geslacht waren, " moet echter nader worden verklaard dan in de regel door de uitleggers geschiedt. Onmiskenbaar geeft Josephus in zijn boek over de Joodse oorlog (IV. 3: 6) met de woorden: "zij (de Zeloten) beroofden de geslachten van hun invloed, waaruit als eerste de hogepriester gewoonlijk wordt genoemd" te kennen dat het hogepriesterschap in die tijd voor een voorrecht van enige weinige geslachten werd gehouden. Inderdaad blijkt uit de lijst van de 28 hogepriesters die dezelfde geschiedschrijver voor de tijd van Herodes de

Grote tot aan de verwoesting van Jeruzalem noemt, (Slotwoord op 1 Makk. Nr. c.), dat het hogepriesterschap  tot  weinige  families  en  (vooral  dit  van  Phabi,  Boëthus,  Annas  en Kamithus) beperkt bleef. Bij deze beperking gaf reeds alleen het behoren tot een van deze families een bijzonder aanzien, een soort van adel, hetgeen wordt uitgesproken in het "van het hogepriesterlijk  geslacht.  "  Men  moet  dus  daaronder  niet  in  het  algemeen  verstaan,  de hoofden van de 24 priesterorden, daar deze gewoonlijk onder de titel "overpriesters" bij het noemen van de medeleden van de hoge raad, Uit 2: 4 bedoeld zijn, noch in het bijzonder de aanverwanten van het huis van Annas, maar de hogepriesterlijke aristocratie, waartoe ook de in hoofdstuk 19: 14 vermelde Sceva met zijn zeven zonen behoorde; want een hogepriester in de eigenlijke zin, die deze naam draagt, kan nergens worden aangewezen. Het is opmerkelijk hoe omstandig Lukas de samenkomst van de hoge raad hier beschrijft, daar hij ze niet alleen ons voorstelt als een voltallige vergadering in de wettige vorm, waartoe men afwezige leden van het land naar de stad ontbood, maar ook het plaatsen van de beschuldigden in het midden en de woorden van de tot hen gerichte vraag met nadruk noemt. Daaruit moet de lezer weten welke bijzondere betekenis aan deze gehele vergadering moet  worden toegeschreven, een betekenis die slechts weinig  wordt  gewaardeerd en  meestal  niet  verder  wordt  overdacht, omdat men vanaf het begin de geschiedenis in hoofdstuk 3 verhaald, te oppervlakkig heeft beschouwd.  Wij hebben omtrent  het  wonder  van Petrus  en  zijn rede in het  voorhof van Salomo,  die  zich  daaraan  verbond,  aangewezen  hoe  de  prediking  van  de  zaligheid  van Christus,  de  Gekruisigde,  de  Opgestane,  de  ten  hemel gevarene  nu  reeds  2  à  3  jaar  te Jeruzalem was gehoord; dat een gemeente was opgetreden, van wie de godzalige wandel ook zonder woorden geloof vroeg van het volk, dat het eerst tot de gemeenschap van de zaligheid was geroepen en het nu te doen was om een beslissing in het leven te roepen bij dat volk, dat het niet meer in enkele individuen, maar in zijn geheel als natie boete wilde doen voor zijn volkszonde. Het moest beslissen of het zich wilde bekeren tot Hem die volgens de belofte hun als Heiland was gegeven, of dat het in de verharding van zijn hart wilde voortgaan en zijn Christus verder verloochenen en diens discipelen vervolgen en van zich stoten. Die beslissing komt  nu. Het  eigenlijke hoofdpunt  van ons hoofdstuk is niet  het  gelovig worden van de genoemden in vs. 4, noch de gevangenneming van de apostelen door de Sadduceeën bewerkt, die ontevreden waren over de verkondiging  van Jezus’ opstanding (vs. 1-3), het eerste is slechts als nevenzaak vermeld en het tweede komt alleen als doorgangspunt voor, maar de heilige   geschiedschrijver  ziet   als  voor  zijn  ogen  de  hoge  raad  in  zijn  afzonderlijke bestanddelen, ja gedeeltelijk zelfs in zijn bijzondere personen, tot een zeer gewichtige zitting in  de  heilige  stad  samengekomen  en  in  alle  vormen  zijn  zitting  inleiden;  wat  hijzelf ziet schildert hij ons ook voor onze ogen. Anders dan door zo’n plechtige samenkomst van zijn oversten of hoofden kon het Joodse volk in zijn geheel niet op eens worden samengebracht. Reeds in Joh. 7: 26 werd aangeduid wat een grote uitwerking op het gehele volk van de Joden juist de beslissing van de oversten had en nu spreekt ook Petrus het later in zijn gebed uit, van welke invloed de verhouding was die de hoge raad nu besloot tot de christelijke kerk in te nemen, terwijl het gehele volk in nuce of op samengevatte wijze in zich besloot (vs. 27). Dit veelbetekenende punt heeft dan de Heere willen teweegbrengen, toen Hij de vorige dag Petrus en Johannes op hun weg naar de tempel door zijn Geest tot genezing van de lamme dreef, na de godsdienst  hun schreden tot  het  voorhof van Salomo  leidde  en  de  genezene hen liet nagaan. Ja, als Hij het zo beschikte dat juist ditmaal de Sadduceeën zich over het woord van de  opstanding  van  de  doden  zo  ergerden,  dat  zij  een  officiële  gevangenneming  van  de apostelen en de genezene, die hen vergezelde, bewerkten en door hun invloed, die zij toen op de hoge raad uitoefenden, daar de in vs. 6 genoemde aristocraten tot hun partij behoorden, het tot zo’n buitengewone volle vergadering van het geestelijk bestuur brachten. Zijn gemeente moest  niet  meer  als  tevoren  in  de  ogen  van  het  Jodendom slechts  als  een  sekte  of een bijzondere vereniging zijn, waarbij een ieder naar goedvinden zich kon aansluiten of niet,

terwijl de oude theocratie haar loop voortzette en haar heerschappij bleef handhaven. De nieuwe theocratie, in de christelijke gemeente opgericht, moest nu de aanval doen, haar banier onmiddellijk in den tempel zelf planten en tot  deze banier ook de wachters van de oude theocratie roepen, doordat in de zaal hun eigen zittingen en voor de oren van allen, Christus de Gekruisigde en van God tot  enige  Heiland verordende werd gepredikt  (vs. 8-12). De stichting van de christelijke kerk moest, zo hebben wij bij hoofdstuk 2: 1 verklaard, buiten de tempel op de berg Sion plaatshebben, maar binnen die, in de gewone raadkamer op Moria, waar 2-3 jaar geleden het doodsvonnis over Jezus was uitgesproken Uit 27: 1, moest het volk in zijn oversten beslissen of het door boete en bekering zijn zondige weg wilde verlaten en de christelijke kerk wilde binnengaan, of deze van zich wilde stoten. Het standpunt toch, tot hiertoe gevolgd, waarbij men zich aan de ene zijde verdraagzaam jegens haar gedroeg, maar aan de andere zijde, wat het eigen persoonlijk heil aangaat, onverschillig, mocht niet langer worden geduld. Wij zullen in vs. 13vv. zien, dat de oversten deze beslissing proberen van de hand te wijzen en wensen ervan bevrijd te blijven. Ook Annas en Kajafas hebben nog te veel te dragen aan de last, die de misdaad van het vermoorden van Christus hun op de hals heeft geladen, dan dat zij het zouden willen beproeven met een tweede aanval, met het doden van zijn kerk. Het zou hun aangenamer zijn dat deze kerk aan uittering stierf, daarom stellen zij zich tevreden met het verbod van alle prediking. De apostelen stellen zich echter daarmee niet tevreden dat zij weer op vrije voeten worden gesteld, zij geven een antwoord op de hun toegevoegde bedreiging, volgens welke de oversten zichzelf moeten bekennen, dat van die dag hun een alternatief is gesteld dat zij niet  meer kunnen ontwijken en dat hun spoedig opnieuw en strenger zal voor ogen treden (hoofdstuk 5: 17vv.) en hen zal dwingen steeds beslister plaats in te nemen, totdat de beslissing is gevallen (hoofdstuk 6: 11-7: 50).

Het wonder zelf ontkennen zij niet, trouwens wat men met ogen ziet, is niet te ontkennen, het is alleen op andere wijze weer te vernietigen - zo meent althans het ongeloof - door het gebeurde wonder van zijn goddelijkheid te beroven en er een satanswonder van te maken, zoals de oversten van Israël deden, ten opzichte van de Heere,  zeggende: "Hij werpt  de duivelen uit door de overste van de duivelen. " Dezelfde poging wordt ook hier gedaan. De Joodse raad vraagt hier aan Petrus en Johannes naar de oorsprong van hun wonderkracht en wiens dienaren zij zijn.

7. En toen zij hen, de beide apostelen en de man die deze van zijn lamheid hadden genezen, in het midden van hen gesteld hadden, zodat zij door allen konden gehoord en gezien worden, vroegen zij (vgl. Joh. 2: 18 MATTHEUS. 21: 23): a) Door welke kracht, die u ten dienste staat of, als gij de kracht niet in uzelf hebt, door welke naam hebt gij dit wonder aan die lamme gedaan? Welke naam hebt gij bij het verrichten van zijn genezing uitgesproken, als naam van hem, wiens kracht u dienen zou, misschien wel van Beëlzebub, de overste van de duivelen (MATTHEUS. 12: 24; 10: 25)?

a) Ex. 2: 14 Hand. 7: 27

Bepaalde geschiedkundige persoonlijkheden, met de namen Johannes en Alexander, kunnen, hoewel men het heeft beproefd, niet worden aangewezen. De uitdrukking: "zo velen er van het hogepriesterlijk geslacht waren, " moet echter nader worden verklaard dan in de regel door de uitleggers geschiedt. Onmiskenbaar geeft Josephus in zijn boek over de Joodse oorlog (IV. 3: 6) met de woorden: "zij (de Zeloten) beroofden de geslachten van hun invloed, waaruit als eerste de hogepriester gewoonlijk wordt genoemd" te kennen dat het hogepriesterschap in die tijd voor een voorrecht van enige weinige geslachten werd gehouden. Inderdaad blijkt uit de lijst van de 28 hogepriesters die dezelfde geschiedschrijver voor de tijd van Herodes de

Grote tot aan de verwoesting van Jeruzalem noemt, (Slotwoord op 1 Makk. Nr. c.), dat het hogepriesterschap  tot  weinige  families  en  (vooral  dit  van  Phabi,  Boëthus,  Annas  en Kamithus) beperkt bleef. Bij deze beperking gaf reeds alleen het behoren tot een van deze families een bijzonder aanzien, een soort van adel, hetgeen wordt uitgesproken in het "van het hogepriesterlijk  geslacht.  "  Men  moet  dus  daaronder  niet  in  het  algemeen  verstaan,  de hoofden van de 24 priesterorden, daar deze gewoonlijk onder de titel "overpriesters" bij het noemen van de medeleden van de hoge raad, Uit 2: 4 bedoeld zijn, noch in het bijzonder de aanverwanten van het huis van Annas, maar de hogepriesterlijke aristocratie, waartoe ook de in hoofdstuk 19: 14 vermelde Sceva met zijn zeven zonen behoorde; want een hogepriester in de eigenlijke zin, die deze naam draagt, kan nergens worden aangewezen. Het is opmerkelijk hoe omstandig Lukas de samenkomst van de hoge raad hier beschrijft, daar hij ze niet alleen ons voorstelt als een voltallige vergadering in de wettige vorm, waartoe men afwezige leden van het land naar de stad ontbood, maar ook het plaatsen van de beschuldigden in het midden en de woorden van de tot hen gerichte vraag met nadruk noemt. Daaruit moet de lezer weten welke bijzondere betekenis aan deze gehele vergadering moet  worden toegeschreven, een betekenis die slechts weinig  wordt  gewaardeerd en  meestal  niet  verder  wordt  overdacht, omdat men vanaf het begin de geschiedenis in hoofdstuk 3 verhaald, te oppervlakkig heeft beschouwd.  Wij hebben omtrent  het  wonder  van Petrus  en  zijn rede in het  voorhof van Salomo,  die  zich  daaraan  verbond,  aangewezen  hoe  de  prediking  van  de  zaligheid  van Christus,  de  Gekruisigde,  de  Opgestane,  de  ten  hemel gevarene  nu  reeds  2  à  3  jaar  te Jeruzalem was gehoord; dat een gemeente was opgetreden, van wie de godzalige wandel ook zonder woorden geloof vroeg van het volk, dat het eerst tot de gemeenschap van de zaligheid was geroepen en het nu te doen was om een beslissing in het leven te roepen bij dat volk, dat het niet meer in enkele individuen, maar in zijn geheel als natie boete wilde doen voor zijn volkszonde. Het moest beslissen of het zich wilde bekeren tot Hem die volgens de belofte hun als Heiland was gegeven, of dat het in de verharding van zijn hart wilde voortgaan en zijn Christus verder verloochenen en diens discipelen vervolgen en van zich stoten. Die beslissing komt  nu. Het  eigenlijke hoofdpunt  van ons hoofdstuk is niet  het  gelovig worden van de genoemden in vs. 4, noch de gevangenneming van de apostelen door de Sadduceeën bewerkt, die ontevreden waren over de verkondiging  van Jezus’ opstanding (vs. 1-3), het eerste is slechts als nevenzaak vermeld en het tweede komt alleen als doorgangspunt voor, maar de heilige   geschiedschrijver  ziet   als  voor  zijn  ogen  de  hoge  raad  in  zijn  afzonderlijke bestanddelen, ja gedeeltelijk zelfs in zijn bijzondere personen, tot een zeer gewichtige zitting in  de  heilige  stad  samengekomen  en  in  alle  vormen  zijn  zitting  inleiden;  wat  hijzelf ziet schildert hij ons ook voor onze ogen. Anders dan door zo’n plechtige samenkomst van zijn oversten of hoofden kon het Joodse volk in zijn geheel niet op eens worden samengebracht. Reeds in Joh. 7: 26 werd aangeduid wat een grote uitwerking op het gehele volk van de Joden juist de beslissing van de oversten had en nu spreekt ook Petrus het later in zijn gebed uit, van welke invloed de verhouding was die de hoge raad nu besloot tot de christelijke kerk in te nemen, terwijl het gehele volk in nuce of op samengevatte wijze in zich besloot (vs. 27). Dit veelbetekenende punt heeft dan de Heere willen teweegbrengen, toen Hij de vorige dag Petrus en Johannes op hun weg naar de tempel door zijn Geest tot genezing van de lamme dreef, na de godsdienst  hun schreden tot  het  voorhof van Salomo  leidde  en  de  genezene hen liet nagaan. Ja, als Hij het zo beschikte dat juist ditmaal de Sadduceeën zich over het woord van de  opstanding  van  de  doden  zo  ergerden,  dat  zij  een  officiële  gevangenneming  van  de apostelen en de genezene, die hen vergezelde, bewerkten en door hun invloed, die zij toen op de hoge raad uitoefenden, daar de in vs. 6 genoemde aristocraten tot hun partij behoorden, het tot zo’n buitengewone volle vergadering van het geestelijk bestuur brachten. Zijn gemeente moest  niet  meer  als  tevoren  in  de  ogen  van  het  Jodendom slechts  als  een  sekte  of een bijzondere vereniging zijn, waarbij een ieder naar goedvinden zich kon aansluiten of niet,

terwijl de oude theocratie haar loop voortzette en haar heerschappij bleef handhaven. De nieuwe theocratie, in de christelijke gemeente opgericht, moest nu de aanval doen, haar banier onmiddellijk in den tempel zelf planten en tot  deze banier ook de wachters van de oude theocratie roepen, doordat in de zaal hun eigen zittingen en voor de oren van allen, Christus de Gekruisigde en van God tot  enige  Heiland verordende werd gepredikt  (vs. 8-12). De stichting van de christelijke kerk moest, zo hebben wij bij hoofdstuk 2: 1 verklaard, buiten de tempel op de berg Sion plaatshebben, maar binnen die, in de gewone raadkamer op Moria, waar 2-3 jaar geleden het doodsvonnis over Jezus was uitgesproken Uit 27: 1, moest het volk in zijn oversten beslissen of het door boete en bekering zijn zondige weg wilde verlaten en de christelijke kerk wilde binnengaan, of deze van zich wilde stoten. Het standpunt toch, tot hiertoe gevolgd, waarbij men zich aan de ene zijde verdraagzaam jegens haar gedroeg, maar aan de andere zijde, wat het eigen persoonlijk heil aangaat, onverschillig, mocht niet langer worden geduld. Wij zullen in vs. 13vv. zien, dat de oversten deze beslissing proberen van de hand te wijzen en wensen ervan bevrijd te blijven. Ook Annas en Kajafas hebben nog te veel te dragen aan de last, die de misdaad van het vermoorden van Christus hun op de hals heeft geladen, dan dat zij het zouden willen beproeven met een tweede aanval, met het doden van zijn kerk. Het zou hun aangenamer zijn dat deze kerk aan uittering stierf, daarom stellen zij zich tevreden met het verbod van alle prediking. De apostelen stellen zich echter daarmee niet tevreden dat zij weer op vrije voeten worden gesteld, zij geven een antwoord op de hun toegevoegde bedreiging, volgens welke de oversten zichzelf moeten bekennen, dat van die dag hun een alternatief is gesteld dat zij niet  meer kunnen ontwijken en dat hun spoedig opnieuw en strenger zal voor ogen treden (hoofdstuk 5: 17vv.) en hen zal dwingen steeds beslister plaats in te nemen, totdat de beslissing is gevallen (hoofdstuk 6: 11-7: 50).

Het wonder zelf ontkennen zij niet, trouwens wat men met ogen ziet, is niet te ontkennen, het is alleen op andere wijze weer te vernietigen - zo meent althans het ongeloof - door het gebeurde wonder van zijn goddelijkheid te beroven en er een satanswonder van te maken, zoals de oversten van Israël deden, ten opzichte van de Heere,  zeggende: "Hij werpt  de duivelen uit door de overste van de duivelen. " Dezelfde poging wordt ook hier gedaan. De Joodse raad vraagt hier aan Petrus en Johannes naar de oorsprong van hun wonderkracht en wiens dienaren zij zijn.

8. Toen zei Petrus, in bijzondere blijdschap en verlichting, vervuld met de Heilige Geest (vgl. hoofdstuk 13: 9 en Luk. 12: 11v.), tot hen: Gij oversten van het volk en gij ouderlingen van Israël!

Petrus, die hier een nieuwe mate van de Heilige Geest ontving en alzo letterlijk de vervulling van de belofte van de Heere in Mark. 13: 11 ondervond, erkende in zijn aanspraak het recht van de hoge raad om hen te vragen of het werkelijk de naam van God was, waarvan de kracht aan de zieke door hun hand was gebleken, omdat toch alle tovenaars en bezweerders onder het volk van God een gruwel moesten zijn (Deut. 18: 9vv.). Door deze erkenning en deze eerbied liet hij zich echter niet afhouden van de onverschrokken verkondiging van de hele waarheid.

De Geest moest als een Geest van kracht, van liefde en van bestraffing, Zijn meesterstuk aan een getuige van de waarheid verrichten, nu deze de oversten tot belijdenis moet dringen, aan wie  hij  de  verschuldigde  gehoorzaamheid  niet  kan  ontzeggen  en  van  wie  de  onbillijke besluiten hij toch ook niet kan aannemen, maar die hij aan het oordeel van God ter herziening wil en moet voorleggen.

Petrus erkent de personen van de rechters als de wettige hoofden en vertegenwoordigers van het volk van Israël op die wijze, dat wat hun wordt gezegd, het gehele volk geldt. Zij Zijn als het ware het oor van het volk, zoals zij ook de mond ervan zijn. Zij zijn de bouwlieden die geroepen en verplicht zijn Gods huis te bouwen. Maar even oprecht en eerbiedig als Petrus de ambtelijke waardigheid van de synedristen erkent, even verheugd en open spreekt hij uit dat zij gedwaald, zeer gedwaald, ja zwaar gezondigd hebben; zij hebben de steen geminacht, ja als  onbruikbaar  weggeworpen,  die  toch  bestemd  was  om hoeksteen  te  zijn  en  werkelijk hoeksteen  geworden  is.  Zij  hebben  gekruisigd  die  God  daarna  heeft  opgewekt  en  die uitsluitend als middel en Middelaar van de zaligheid is gegeven.

10. Zo bent u allen kennelijk en in u het ganse volk Israël, daar gij de naam wilt weten, waarin deze macht besloten ligt (vs. 7), dat door de naam van Jezus Christus de Nazarener, die gij gekruist hebt, maar die God van de doden heeft opgewekt, door Hem, zeg ik, door deze naam, let wel op, en door geen andere staat deze mens hier voor u gezond.

12. En de zaligheid, de verlossing, is in geen andere dan in deze, in wie de Heere voor deze laatste  dagen  op  de  berg  Zion  en  te  Jeruzalem  redding  belooft  aan  allen  die  zijn  naam aanroepen (Joël 3: 5), want er is ook onder de hemel (Hand. 2: 5) geen andere naam die onder de mensen gegeven is, waardoor wij, de Joden in de eerste plaats, maar ook de heidenen (Rom. 1: 15) door gelovig aannemen van de met deze naam geopenbaarde zegen, moeten zalig worden (MATTHEUS. 1: 21 Fil. 2: 9vv.). Het is een onveranderlijke bepaling van God, waarvan aan de opvolging niemand zich ongestraft kan onttrekken.

Petrus, de aangeklaagde, predikt de weg van de zaligheid aan de dienaren van het heiligdom, die van God zijn vervreemd. "Een naam wordt gegeven waardoor wij zalig worden" heet: een persoon wordt ons van God gegeven, door het geloof aan wiens geopenbaard  wezen de verlossing van zonde en van de toorn van God ons geschonken wordt.

Het  is  een  bijzonder  bewijs  voor  de  ingeving  van  de  Heilige  Geest  dat  Petrus  bij deze verantwoording  over  een  enkel  feit  de  omvattende  en  grond  leggende  waarheid  van  de zaligheid in Christus zo helder en duidelijk, zo rond en vol, zo klassiek en maataangevend voor alle tijden kon uitspreken.

O als iets de oversten kon bewegen en een diepe indruk op hun harten kon maken, dan was het deze waarheid, door de apostel in heilige geestdrift met grote blijdschap van het geloofd gepredikt. Bij dit woord hadden zij hun schuld moeten voelen! Is in Christus Jezus zegen, alleen in Hem zaligheid voor de mensen, wat een schuld hadden zij dan door verwerping van Hem op zich geladen. Is er alleen in Jezus Christus heil, alleen in Hem zaligheid voor de mensen, wat zouden zij dan meer hebben moeten doen dan zich in berouw en geloof aan Hem onderwerpen en zich aan zijn belijdenis aansluiten. Juist daartoe wilde de getrouwe getuige van Jezus hen opwekken, dat was zijn bedoeling. Daarom beleed hij het evangelie voor hen met zo’n ernst, met zo’n vrijmoedigheid.

Belijden wij, waar het nuttig is, met alle blijdschap en zonder mensenvrees dat wij discipelen zijn van onze hooggepreze Heere en Heiland, dan zullen wij menig verbitterde vijand tot zwijgen, menige dwalende tot  nadenken, menige onbevooroordeelde tot  erkenning van de waarheid  brengen  en  alzo  in  menig  hart  een  zaadkorrel  werpen,  die  te  zijner  tijd  zal ontkiemen en vrucht geven tot eeuwig leven. Wel zijn er mensen, in wie een onbeweeglijke onverschilligheid huist omtrent alles wat hun lichamelijk welzijn niet hindert of bevordert en tegenover  deze  schijnt  verloochenen  en  belijden  van  dezelfde  uitwerking  te  zijn;  maar

bedriegen wij onszelf daaromtrent niet! Zijn er misschien voor hen sterker en smartelijker bewegingen nodig om hen uit hun geestelijke slaap op te wekken, zo weten wij immers niet of de Heere zich niet van ons zwakke woord zal willen bedienen om de vast getreden grond om te ploegen of in de reeds omgeploegden het vruchtdragend zaad te strooien. Het allerminst hoeven wij ons in deze dagen te laten afschrikken door de openlijke en blijde belijdenis, door de  gedachte  dat  zij  in  het  geruis  van  de  bewegingen  van  de  volken  ongehoord  zou wegsterven.  Nee!  juist  nu  de  volken  met  inspanning  van  al  hun  krachten  hun  welvaart proberen te verzekeren, laat ons nu des te moediger en blijder belijden dat in niemand anders dan alleen in Christus Jezus zaligheid is, opdat niet ook wij een deel van de schuld dragen, als de bruiloftsvreugd tot hartenleed en de dansreien tot weeklachten worden.

De belijdenis van een gevangene voor zijn rechters: van eerbied  jegens zijn Heer en van belangstelling in zondaren de vrucht. Maar ook een verklaring aangaande de Christus, die vragen uitlokt en aanwijzingen bevat tot veel betekende antwoorden. Zoeken wij vragende en antwoordende Hem te kennen, van wie Paulus sprak: "Om de uitnemendheid van de kennis van Christus Jezus mijn Heer. " De zaligheid: wat  bedoelt  daarmee de apostel? Het  hier gebruikte woord komt dikwijls voor om te kennen te geven enige uitwendige bevrijding of genezing van lichaamskwalen. Meermalen ook om aan te duiden de behoudenis, de redding, het geluk van de ziel. Dat wij hier aan het laatste te denken hebben, is alleszins aannemelijk en wordt algemeen toegestemd. Zo-even had Petrus het uitgesproken, dat de kreupele zijn genezing te danken had aan de Christus, maar met die verklaring kan hij niet eindigen. Met eenvoudige, maar ernstige opklimming betuigt bij dat er bij die Christus nog veel meer dan dit: het hoogste heil, redding van de ziel bij Hem te vinden is, dat Hij is de Zaligmaker van zondaren. De zaligheid is in geen ander. Onder  de hemel geen andere naam gegeven. En opnieuw, hoe meent Petrus dat? Denkt hij hier aan zijn tijdgenoten alleen, zowel die de Heere hadden gehoord als zij die door de prediking van de apostelen van Hem hadden vernomen en zouden vernemen? Of heeft hij het oog op zondaren van alle eeuwen, op gelovigen zowel van de oude als van de nieuwe dag? Er zijn er immers zeer velen, die beweren dat de zaligheid onder de dag van het Oude Testament buiten Christus om verkregen werd, maar dat een hogere bedeling van heil het gevolg is van de komst van Christus, dat men vroeger leerde te naderen tot de HEERE, thans door Christus tot de Hemelse Vader. Die onderscheiding heeft Petrus niet geleerd, die in zijn eerste brief schrijft van de Christus: "Opdat Hij ons tot God zou brengen; " die afscheiding van de Zaligmaker van de dagen van vroeger is niet van hem, die elders getuigde van de Heer: "Die u tevoren gepredikt is. " Nee dat is de verklaring niet van die zo  onbepaalde voorstelling: "De zaligheid is geen ander. " "Onder de hemel geen andere naam. " En Johannes de Doper zou er zich zeker over verwonderen, hij,  die  het verband van de vroegere dag en zijn schuldvergeving met de Christus en Zijn heil in die aanwijzende woorden uitsprak. Ziet d. w. z. : dat is nu het Lam van God, dat de zonden van de wereld wegneemt. En Paulus zou tegen haar getuigen, als hij schreef: "Zo vele beloften van God  als er zijn, die zijn in Hem ja en amen, " of "wij die eerst in Christus gehoopt hebben, " of "de rechtvaardigheid van God is daarin geopenbaard. hebbende getuigenis van de wet en de profeten; " of waar hij van het zoenmiddel schrijft in betrekking tot de dagen van de verdraagzaamheid en van die een offerande, voor alle eeuwen van omvattende geldigheid: "de Christus had moeten lijden van de grondlegging van de wereld af, " enz. En Johannes, de apostel, zou niet bevredigd zijn, hij die ons leert dat Jesaja reeds zijn heerlijkheid zag; dat Abraham zijn dag heeft begeerd te zien en verblijd is geweest; dat al de vier dieren en de vierentwintig ouderlingen samen zongen: "Gij hebt ons Gode gekocht door Uw bloed, uit alle geslacht en taal en volk en natie. " Nee, toen Petrus die woorden sprak, dacht hij voorzeker aan de Christus als degene, van Wie God daarom door de mond van zijn profeten tevoren verkondigd  had,  omdat  aan  die  Christus  alle  eeuwen  toebehoorden,  op  Wie  de  beloften

vanouds doelden, op Wie het geloof vanouds zag. Maar hoe is Hij de Zaligmaker van alle eeuwen? De leer, door de Meester gepredikt, is door de gelovigen van vroeger niet gehoord. Het voorbeeld dat Hij ons heeft nagelaten, stond voor hun oog niet getekend. Het bewijs van goddelijke liefde jegens zondaren in het feit van de menswording is niet gezien en indien de toezegging van die gave zonder de nog aanwezige werkelijkheid geloofd is, dan zou tot dit einde het feit niet nodig zijn en de verklaring van God dat Hij zondaren vergeving wilde schenken tot vertroosting van het onrustige hart genoeg zijn. In deze dingen bestaat wel mede de meerdere heerlijkheid van de dag van het Nieuwe Testament, waarin het Woord is vlees geworden, gewoond heeft onder de zijnen, in zijn heerlijkheid is aanschouwd en door het Evangelie verder bekend gemaakt; maar wat heeft voor zich de dag van de oude bedeling hiervan gehad? Wat dan? Bij slechts erkenning van Jezus’ leer en voorbeeld en persoonlijke waarheid en louter menselijke natuur, moet men met een énige Zaligmaker voor alle eeuwen verlegen zijn. De belijdenis van onze kerk, zo dikwijls miskend, lost hier de zwarigheid op. Zij plaatst, op grond van de Schrift, in het midden van de eeuwen de Zoon van God in het vlees met zijn eenmalige offerande ter verzoening werkzaam in de dingen die bij God te doen waren  ten  behoeve  van  zondaren.   Die   offerande  is  in  Eden  beloofd  en  veelvuldig afgeschaduwd. In de kracht van die belofte is reeds de schuld vergeven, op de Beloofde heeft de gelovige vanouds gehoopt. In de kracht van datzelfde beloofde heil van de verzoening heeft reeds de Zoon vanouds bemoeiing gemaakt met zondaren op aarde, door dromen en gezichten, door verschijningen, door zijn Geest. Is pas bij zijn verheerlijking de meest volle bedeling van zijn genade en geestesgaven geopenbaard, opdat het blijken zou de heerlijkheid te zijn van de Zoon, toch heeft Hij onder minder heerlijke bedeling door diezelfde genade en door diezelfde Geest Zijn volk geleid. "Eén voor allen, " dat is de grote Evangeliewaarheid, die in het  midden van tijden en volkeren als een levensboom is geplant,  opdat  daardoor zondaren leven zouden; "één met zijn vele en velerlei bedelingen en gaven in allen, " dat is de verscheidenheid van één en hetzelfde Evangelie, dat, in Eden verkondigd, duren zal zolang deze huishouding staat. "In geen ander de zaligheid. " "Geen andere naam gegeven. " Dat herinnert ons weer dat buiten die naam de ellende van een verdoemelijke wereld heerst. Elke genezing  buiten de énige naam moet  verschrikkelijke zelfmisleiding  blijken.  Dat  doet  ons denken aan Hem, die van boven kwam. Om Hem te meten is de menselijke maat te kort. Ons voegt een andere werkzaamheid omtrent Hem: Aanbidden en geloven. Dat wijst ons heen naar een Heer van de heerlijkheid, die na de reinigmaking van zijn gemeente die gemeente gedurig vervult. Verblijde zich die gemeente steeds meer over zijn onnaspeurlijke rijkdom.

13. Zij nu, de oversten en oudsten met de schriftgeleerden, ziende de vrijmoedigheid van Petrus  en  Johannes,  bevreemdden  zich  over  hen,  daar  Petrus  met  zoveel  gerustheid, helderheid en duidelijkheid van voordracht getuigenis aflegde, ja zelfs in plaats van als een verhoorde  daar  stond  als  een  boeteprediker  naar  de  wijze  van  de  oude  profeten,  terwijl Johannes door zijn gehele persoonlijkheid het woord ondersteunde en als goddelijke waarheid bekrachtigde en vernemende uit de vorm van de rede en de woorden dat zijongeleerde en slechte mensen waren,  mensen die de Rabbijnse vorming  misten en  uit  het  gewone volk waren, verwonderden zij zich te meer, hoe deze lieden zo’n wijsheid en kracht van woorden bezaten. (MATTHEUS. 13: 54v. Joh. 7: 15). En bovendien kenden zij hen van vroeger, daar zij dikwijls met de Heere gesproken hadden, terwijl zijn discipelen Hem omgaven, dat zij met Jezus geweest waren. Hun getuigenis omtrent de Gekruisigde en Opgestane (vs. 10), van wie ook zij wel wisten (MATTHEUS. 28: 11vv.), rustte dus op feiten, zij waren ooggetuigen geweest.

Een   christen   moet    een   sprekende    gelijkenis   van   Jezus   Christus   zijn.    U   hebt levensbeschrijvingen van Christus gelezen, schoon en welsprekend geschreven, maar de beste

levensbeschrijving is die, die van Christus in de woorden en daden van Zijn volk is te boek gesteld. Indien wij waren hetgeen wij belijden te zijn en wat wij moesten wezen, zouden wij beeltenissen van Christus zijn; ja zulke treffende beeltenissen, dat de wereld ons niet een uur lang zou hebben te aanschouwen, om dan te zeggen: er is wel enige gelijkenis in; maar zo duidelijk, dat zij, als zij ons slechts één keer zag, zou uitroepen: hij is met Jezus geweest; hij is door Hem geleerd, hij lijkt op Hem, hij heeft het  eigen beeld van de heilige Mens van Nazareth overgenomen en werkt het in Zijn leven en dagelijkse handelingen uit. Een christen hoort moedig te zijn, zoals de Heere Jezus. Wees nooit verlegen in het erkennen van uw godsdienst, uw belijdenis zal u nimmer onteren; neem u in acht dat u die niet onteert. Volg Hem na in uw liefde,  denk  vriendelijk,  spreek  vriendelijk  en handel vriendelijk,  zodat  de mensen  van  u  kunnen  zeggen:  hij  is  met  Jezus  geweest.  Volg  de  Heere  Jezus  in  zijn heiligheid. IJverde Hij voor zijn Vader, doe gij net zo; ga overal heen goeddoende. Laat geen tijd verloren gaan; hij is te kostbaar. Hij verloochende zichzelf, of zag Hij ooit naar Zijn eigen voordeel?  Volg  Hem  ook  daarin.  Was  Hij  vroom,  zijt  ook  gij  vurig  in  uw  gebeden. Eerbiedigde Hij de wil van Zijn Vader, onderwerp gij uzelf ook alzo  aan Hem. Was Hij geduldig, leer gij insgelijks verdragen. En het beste van alles, als het beste portret van de Heere Jezus: tracht uw vijanden te vergeven, zoals Hij deed en laat deze heerlijke woorden van uw Meester: "Vader, vergeef het hun, want zij weten niet wat zij doen; " steeds in uw oren weerklinken. Vergeef, zoals u hoopt vergiffenis te ontvangen. Hoop uw vurige kolen op het hoofd van uw vijand door uw vriendelijkheid jegens hem. Bedenk: goed voor kwaad te vergelden is goddelijk. Wees daarom goddelijk en handel in al uw wegen en werkzaamheden alzo, dat een ieder van u moge getuigen: "hij is met Jezus geweest. "

14. En ziende tegelijkertijd de mens bij hen staan die genezen was op hun woord, hadden zij niets daartegen te zeggen (Luk. 21: 15). Het kon niet worden ontkend dat deze dezelfde man was, die vroeger voor de deur van de tempel had gezeten als een lamme van de geboorte aan en dat dus hier zonder twijfel en werkelijk een wonder was geschied.

Evenals de kardinaal Cajetanus zich te Augsburg over Luther verwonderde, zo verwonderden zich hier de hogepriesters Annas en Kajafas en de andere oversten over Petrus en Johannes. Rabbijnse geleerden waren de beide predikers van Jezus niet, dat  hadden de "meesten in Israël" spoedig opgemerkt; vanwaar nu hadden deze ongeleerde mensen en leken zo’n macht van het woord? Evenals de stem van de profeet, door wie God sprak (Jes. 45: 22): "Wendt U naar Mij toe, wordt behouden, alle gij einden van de aarde! want Ik ben God en niemand meer!  "  zo  klonk  de  apostolische  stem  in  de  ontstemde  oren  van  de  oversten  en  zij ondervonden iets van de straf en de beschaamdheid, dat de Heere niet uit het hogepriesterlijk geslacht, maar uit een Galilees vissersgeslacht zijn getuigen had genomen, evenals vroeger de profeet Amos (7: 14) van de ossen.

Het waren twee punten die de grote raad in grote radeloosheid brachten, ten eerste het blij vertrouwen,  waarmee  de  ongeleerde  visser  sprak  en  dat  een  indruk  van  onwillekeurige verwondering teweegbracht, waarbij de onaangename verzekerdheid kwam dat het inderdaad discipelen van die Jezus waren; vervolgens de tegenwoordigheid van de genezene, dit bewijs voor  het  feit  dat  niet  kon  worden  ter  zijde  gesteld.  Zo  kon  men  noch  het  wonder  zelf wegredeneren, noch dat het in de naam en de kracht van Jezus was geschied.

Als zij in hun verlegen verwondering de genezen mens aanzien, stelt zich het wonder met zoveel kracht voor hun ogen dat zij het niet over zich kunnen verkrijgen de apostelen als valse profeten te veroordelen. Zullen zij zich dan gelovig tot Hem wenden? Dat willen zij nog veel minder. De indruk die het getuigenis van Petrus en het feit van het wonder op hen maakt, is

wel een onweerstaanbare, de richting van hun wil is echter zo weinig daardoor veranderd dat zij slechts naar  een  middel zoeken om de verdere verkondiging van Jezus’ naam op alle wijzen te verhinderen. Derhalve dient die uitdrukking er slechts toe om de boosheid te doen toenemen in het verharden van de verkeerde wil.

15. En hun en de genezene geboden hebbende uit te gaan buiten de raad, de raadkamer, om over het overige te besluiten, overlegden zij na het heengaan van die drie met elkaar.

16.  Om de  hoofdinhoud  van  hun  gedachtewisseling  met  enkele  woorden  weer  te  geven, overlegden zij, zeggende: a) Wat  zullen wij deze mensen doen? Het is bezwaarlijk hen te kastijden, of enige straf te doen ondergaan, zoals eigenlijk hun wegvoering als gevangenen ten gevolge  moest  hebben.  Want  dat  er  een  bekend,  een  onweerlegbaar  teken door  hen geschied was, is openbaar aan allen die te Jeruzalem wonen en wij kunnen het niet loochenen, daar het reeds te algemeen bekend is geworden (Joh. 9: 18vv.), hetgeen wij toch zouden moeten doen, als wij hen wilden kastijden.

a) Joh. 11: 47

17.  Maar  opdat  het  niet  meer  en meer  onder  het  volk  verspreid zou worden,  opdat  het christendom zich niet nog verder over het hele land zou verbreiden en hier in de stad vanzelf uitsterven, laat ons hen streng dreigen, dat zij niet meer tot enig mens in deze naam spreken. Wij zullen hen aanzeggen dat zij van die Jezus van Nazareth, in wiens naam het  wonder geschied is (vs. 10), niet meer spreken; want deze naam is het bedenkelijke daarbij, daar die aan de ene zijde zoveel opzien wekt en verder aan het wonder een zo grote betekenis geeft. "

Hoe getuigt dit hele gedrag tegen hen en vóór de apostelen! Waarom weerleggen zij hun prediking niet? Waarom overtuigen zij hen niet van leugen en bedrog? Waarom verwijten zij hun nu niet dat zij het lijk van Jezus gestolen hadden, terwijl de wachters sliepen? Omdat zij het niet konden en omdat hun geweten hun zei dat het laatste een verfoeilijk verzinsel was, waarvoor zij de wachters door geld hadden omgekocht, opdat  zij het  onder volk zouden verspreiden. Zo zegepraalde de prediking van het Evangelie ook voor de hoogste rechtbank van de Joden. Zo strekte de eerste poging van de raad om haar te onderdrukken tot haar bevordering en zo werden de vijanden van Jezus zelf door hun tegenstand getuigen voor de waarheid en goddelijkheid van het christendom dat wij belijden.

18. En toen zij het met elkaar eens waren geworden hoe zij het beste in deze zaak zouden handelen en hen, de beide apostelen geroepen hadden, dat zij weer in de raad zouden komen (vs. 15), zeiden zij hun aan met strenge gebaren dat zij in het geheel niet zouden spreken noch leren in de naam van Jezus, niet eens in bijzondere gesprekken, veel minder mochten zij in het openbaar leren, noch ergens iets van Jezus tot iemand zeggen.

Nadat men de apostelen alsmede de genezene voorlopig uit de vergaderzaal had laten gaan, was de beraadslaging daarom zo moeilijk, omdat hun wil zich niet wilde buigen voor het eerlijk en verstandig  inzicht, voor het  objectieve feitelijke van het  wonder dat  niet  alleen bekend was in de hele stad, maar ook voor henzelf onloochenbaar was. Zij wilden niet in Jezus geloven, zij wilden de verbreiding van de waarheid van Christus, het aangroeien van de gemeente  van  Christus  met  alle  mogelijke  macht  verhinderen;  zij  wilden  de  waarheid  in ongerechtigheid ten onder houden (Rom. 1: 18). Zij voelen dat zij de apostelen van Gods- en van rechtswege niets mogen doen, dat zij geen vat aan hen hebben en toch staat hun stelregel vast: wij mogen de zaak niet laten voortgaan. Hiermee was door de hoogste autoriteit van het

volk van Israël een beslissing genomen, rijk in gevolgen. Het was de eerste maal sedert het lijden en de kruisdood van Jezus dat de hoogste overheid was gedrongen om te handelen in de zaak van de discipelen, maar van de tijd dat die baan was betreden, is het steeds verder en verder gegaan.

Hoe langer men zijn zaligheid verzuimt, des te moeilijk wordt de erkentenis.

In plaats van dat zij vroegen (Hand. 2: 37): "Mannen broeders! wat moeten wij doen om zalig te worden? " vragen zij: "Wat zullen wij deze mensen doen om hun de mond te stoppen? " Zo groot is de verblinding van de goddelozen.

Terwijl de vijanden de waarheid van Jezus Christus niet kunnen loochenen noch uitdelgen, gaat hun onzalige arbeid altijd voort slagbomen, ja wallen en muren op te werpen, opdat zij zich niet zou uitbreiden of verder voortgaan.

Gij ziet, het is hun bepaald te doen om die naam van Jezus, die God onder de hemel gegeven heeft, van onder de hemel te verdelgen. Doch let wel op dat niet door hen, maar door Lukas de naam Jezus wordt genoemd en hij die in de mond van de raadslieden legt. Zij zelf hadden zo-even met elkaar overlegd, dat zij de apostelen scherp dreigen zouden niet meer tot enig mens in deze naam te spreken. Deze lieden noemen, als vijanden van de Heere, de naam van Jezus nooit. In heel het Evangelie is er geen voorbeeld van. Zelfs doen de Joden dit nog niet tot op deze dag. Zij willen er de hoogste mate van verachting van de persoon mee uitdrukken. Daarbij betekent  de naam Jezus "Zaligmaker, " en de gehate man zouden zij Zaligmaker noemen? Nee, nooit zal men door een Jood de naam van Jezus horen uitspreken. En toch op het geloven in en het belijden van die naam komt het aan tot zaligheid. Dat zij de naam van God belijden en aanroepen baat hun niets, want het is de heerlijkheid van de Vader, dat de Zoon verheerlijkt wordt en dat juist de Jezusnaam uitgeroepen wordt door al zijn herauten voor de oren van al de volken van de aarde.

19.  Maar  Petrus  en  Johannes,  hoewel  zij  allen  eerbied  wilden  bewijzen,  die  zij  aan  dit geestelijk  bestuur  van  hun  volk  verschuldigd  waren,  moesten  toch  met  volle  beslistheid weigeren aan een dergelijk gebod gevolg  te geven. Antwoordende, zeiden zij tot  hen: a) "Oordeelt gij zelf, die de leraars in Israël zijt (Joh. 3: 10), of het recht is voor God, u meer te gehoorzamen dan God. Dat toch zouden wij doen, indien wijdeden wat gij ons zo-even hebt geboden, want God heeft ons in Christus Jezus, onze Heere, een heel ander bevel gegeven, namelijk om te doen juist wat gij ons wilt verbieden. (hoofdstuk 1: 8 Joh. 15: 27).

a) Hand. 5: 29

20. Leidt het dus zelf af, nog voordat het metterdaad wordt bewezen, welke weg wij ten opzichte van uw verbod zullen inslaan, opdat gij niet later zegt dat gij u in het vertrouwen op ons teleurgesteld ziet, of dat wij een gegeven toezegging zouden verbroken hebben. Want wij kunnen volgens de ons gegeven roeping niet laten te spreken hetgeen wij gezien en gehoord hebben en wij zullen het ook niet nalaten om van Hem te getuigen, zolang het ons mogelijk is.

De overheid wilde de apostelen het zwijgen opleggen, terwijl Jezus zelf hen tot zijn getuigen had geroepen (hoofdstuk 1: 8). Er was dus een zogenaamde botsing van plichten aanwezig, d. i. het scheen bij de eerste aanblik dat de ene plicht tegen de andere streed. De overheid laat een verbod uitgaan en aan de overheid  te  gehoorzamen is gewetensplicht. De goddelijke roeping gebiedt het tegenovergestelde en deze te vervullen is eveneens plicht van het geweten

- hoe moet hier gehandeld worden zonder het geweten geweld aan te doen? De apostelen twijfelen niet; zij geven een duidelijke verklaring en handelen dien overeenkomstig en wel op zedelijk onberispelijke en geheel voorbeeldige wijze. Zij weigeren gehoorzaamheid aan de wettige en door hen geëerbiedigde overheid enkel uit onvoorwaardelijke gehoorzaamheid aan God. Zij voelen zich verplicht een eis, door de overheid gedaan, geheel terzijde te stellen, omdat het nalaten van de belijdenis en het getuigenis van Jezus Christus volstrekt onzedelijk, ja zedelijk  onmogelijk  was.  Zij  laten het  echter  bij het  weigeren van gehoorzaamheid  en onthouden zich ten strengste van alle positief verzet, d. i. van opstand. Geen woord, geen werk wijst op dit laatste, integendeel moeten wij van de gegeven verklaringen verwachten dat de apostelen zich aan de straffen, als die werden uitgeoefend en aan de maatregelen, waartoe de overheid in geval van ongehoorzaamheid zou kunnen overgaan, zich zonder tegenstand zullen  onderwerpen.  Eén  punt  moet  echter  uitdrukkelijk  worden  genoemd:  de  apostelen hebben  zich  tegenover  het  Sanhedrin  op  hun  geweten  beroepen,  dat  hun  niet  toeliet  te zwijgen, maar ook op de wil van God, die hun het spreken gebood; en het laatste wijst op het uitdrukkelijk bevel van Christus, op een duidelijk en zeker woord van God. Het is eenzijdig hier alleen te spreken van het "eigen geweten" van de "grond leggende macht van de Geest die  op  zichzelf  berust"  en  te  beweren  dat  de  apostelen  "in  de  plaats  van  de  objectieve autoriteit de subjectieve autoriteit van hun eigen door de Geest gewerkte overtuiging gesteld hebben. " Het geweten kan dwalen en de geest zou een dweepachtige, fanatieke kunnen zijn, maar het duidelijke en vaste woord en gebod van God leidt op de rechte weg en deze volgen de apostelen.

De grondregel, door de apostelen uitgesproken, veronderstelt een dubbele zekerheid; aan de ene zijde dat iets werkelijk door God is geboden en aan de andere zijde dat een eis van de overheid  het  gebod  van  God  werkelijk  opheft,  in  welk  geval  de  overheid  feitelijk  en eigenmachtig uit haar stand uittreedt en uit haar roeping om het orgaan van de goddelijke ordening  te  zijn,  terwijl  zij  zelf  een  plaats  tegenover  God  inneemt.  Alleen  bij  deze tweevoudige zekerheid kon die grondstelling het christendom zonder de smaad van revolutie tot overwinning over de wereld leiden tegen de wil van de Joodse en heidense beheersers.

Het wederantwoord is niet minder beschamend en door zijn eenvoudigheid en opzettelijkheid zelf des te tergender voor de vergadering van de ongelovigen (vs. 19). Oordeelt gij of het recht is voor God, u meer te gehoorzamen dan God? Een waarheid die sedert achttienhonderd jaar  telkens  opnieuw  door  ongelovige  machthebbers  zowel  in  de  kerk  als  in  de  wereld vergeten wordt; verheven wederom door zijn eenvoudigheid is hetgeen onmiddellijk in het antwoord van de twee in bewaring genomen apostelen volgt. (vs. 20

).  Wij kunnen  niet  nalaten  te  spreken  over  wat  wij gehoord  en  gezien  hebben.  Nog  op vergevorderde leeftijd grondden beide apostelen de verkondiging van het Evangelie van het in de wereld  gekomen woord geheel op  hetzelfde fundament  (1  Joh.  1: 1-3).  "Hetgeen wij gehoord hebben, hetgeen wij gezien hebben met onze ogen, hetgeen wij aanschouwd hebben en onze handen getast hebben van het Woord van het leven, - hetgeen wij gezien en gehoord hebben dat verkondigen wij u. " De grote kracht van de christelijke waarheid ligt daarin dat het  geen  stelsel  van  bespiegelingen,  geen  filosofie  of  zedelijke  godsdienstleer  in  haar grondslag is, maar een feit, berustende op onwankelbare getuigenissen en gebleken en altijd op nieuw blijkende, door onweerlegbare getuigen. Tegen een dergelijke kracht kan op den duur alleen geweld te baat genomen worden; doch een geweld dat wederom niet baat tegen een waarheid die, naarmate zij tegengesproken en verdrukt wordt, des te meer zich uitbreidt en triomfeert.

21. Maar zij letten op die weigering niet en schonken geen aandacht aan hun woorden. Zij schoven alleen hun weigering terzijde en verboden hun des te scherper het verder prediken. Zij dreigden hen nog meer met straf, als zij weer in dat werk werden bevonden en lieten ze gaan. Zij stelden ze weer op vrije voeten, niets vindende hoe zij hen straffen zouden, om de wil van het  volk.  Zij konden geen straf vinden om die toe te passen, zonder tevens een gevaarlijke beweging onder het volk teweeg te brengen, hetgeen toch tot elke prijs moest worden vermeden: want zij, de mensen van het volk, verheerlijkten allen God over hetgeen er geschied was (Luk. 7: 16 Mark. 7: 36 Joh. 12: 17).

22. Want de mens (hoofdstuk 3: 2) was meer dan veertig jaar oud, aan wie dit teken van de genezing, die plotselinge, volkomen genezing van aangeboren lamheid, geschied was. Des te duidelijker was dus de kracht van de naam van Jezus Christus van Nazareth, waarmee door het uitspreken alleen de genezing bereikt was; die kracht hier bleek de macht te zijn van God, die alle dingen nieuw maakt (Jes. 43: 18vv. ; 35: 1vv. Openbaring 21: 5).

Wat de hoge raad terughield, de apostelen iets meer toe te voegen dan alleen een machteloze bedreiging, was slechts ten dele de vrees voor de zogenoemde volksgeest. Meer nog was het de gedwongen, hoewel ook onbewuste vrees voor de Geest van God, die hier het volk tot een luid prijzen opwekte van het wonder dat aan de meer dan veertigjarige, van de geboorte aan en dus ongeneeslijke lamme had plaatsgehad.

Van de ingenomenheid van de schare met  het  door de apostelen verrichte wonder wordt tenslotte nog  (vs.  22) met  een belangrijk woord reden gegeven. De mens was meer dan veertig jaar oud, aan wie dit teken van de genezing geschied was. Ook in deze bijkomstige bijzonderheid  wordt  wederom  het  woord  van  Jezus  aan  de  discipelen  bevestigd,  dat  zij (eenmaal Zijn Geest ontvangen hebbende) grotere dingen doen zouden, dan Hij zelf op aarde gedaan had. De zieke van Bethesda (Joh. 5: 1) had aldaar slechts achtendertig jaren gelegen, toen hij door Jezus genezen werd; de blindgeborene (Joh. 9: 1) was waarschijnlijk veel jonger (vs.  18).  Opmerkelijk  is  het  intussen  dat  er  in  de  verhalen  van  de  Handelingen  van  de apostelen nergens gemeld wordt van de opening van de ogen van blinden, een wonder zo veelvuldig   door   de   Heer   zelf  volbracht   en  dat   misschien   daarom  wel  als   een  bij uitnemendheid  persoonlijk  koningsrecht  van  de  Messias  beschouwd  zou  mogen  worden, omdat  de  opening  van  de  lichamelijke  ogen  van  de  blinden  tevens  een  zo  karakteristiek symbool is van de opening van het geloofsoog. Het is de Heere, zingt de Psalmist (Ps. 146: 8), die de ogen van de blinden opent.

Tevens worden wij door de inhoud van de beide verzen daarop opmerkzaam gemaakt dat door deze beslissing van het Sanhedrin voor deze tijd Israël’s bestemming voor het rijk van God nog geenszins verijdeld is; want terwijl Israël’s overheid door  het wonder tot haat en tot vervolging werd ontstoken, prees het hele volk God over hetgeen geschied was; alzo is het nog steeds een mogelijkheid dat de stemming van het volk, die gunstig bleef, de overwinning zou  behalen  over  de  vijandschap  van  de  oversten.  Het  vervolg  moet  uitwijzen  of  deze wending zal plaatshebben of dat het vijandelijk initiatief van de overheid tegen de kerk zich eveneens onder  het  volk zal verbreiden, zoals dat  in de geschiedenis van de Heere heeft plaatsgehad.

De standvastigheid van de vijanden en de standvastigheid van de vrienden van de Heere: 1) van de vijanden: a) Zij kunnen Zijn woord niet  weerleggen en bestrijden het  toch; b) zij kunnen Zijn macht niet verhinderen en weerstreven haar toch;

c) zij kunnen Zijn zegen niet loochenen en ontvluchten die toch; 2) van de vrienden: a) de wereld betwijfelt hun geloof, maar zij bevestigen het op het woord van de Heere; b) de wereld verwerpt hun geloof, maar zij belijden Hem vrijuit in gehoorzaamheid aan de Heere; c) de wereld vervolgt hun geloof, maar zij lijden graag voor Hem uit liefde tot de Heere.

Hoe Jezus, de verhoogde, heerst in het midden van zijn vijanden: 1) Zijn woord kunnen zij niet uitdoven; 2) Zijn werk kunnen zij niet loochenen; 3) Zijn dienstknechten kunnen zij niet verschrikken; 4) Zijn rijk kunnen zij niet terughouden.

24. Waarschijnlijk zochten zij die vrienden op in de opperzaal van het huis van Johannes aan de Zionsberg (hoofdstuk 1: 13, 15; 2: 1) en vonden zij hen daar. En toen deze dat hoorden dat hun  het  getuigenverboden  was  van  hetgeen  zij  gezien  en  gehoord  hadden,  hieven  zij eendrachtig hun stem op tot God. Waarschijnlijk ging Jakobus de oudere voor, de tweede onder de drie voornaamste apostelen van de Heere, van wie wij dus hier ook iets zouden komen te horen na zijn zalving met de Geest tegenover het vroegere woord in Luk. 9: 54 Zij riepen tot God, daar zij eenparig in gebed (vs. 19) besloten dezen meer dan de mensen te gehoorzamen (hoofdstuk 5: 29); zij smeekten Hem om kracht en hulp tot hun apostolisch werk, waarbij nu Petrus en Johannes zich weer aansloten, en zeiden: "Heere! Gij zijt de God die gemaakt hebt de hemel en de aarde en de zee en alle dingen, die in deze zijn (hoofdstuk 14: 15 Neh. 9: 6 Openbaring 14: 7).

Het was zeker een blij, bewogen weerzien! Met een bevreesd hart zal het hoopje van de gelovigen hebben gewacht op de afloop van deze zaak. Met schitterende aangezichten zullen de beide getrouwe getuigen van de waarheid in de broederkring zijn ingetreden als jeugdige krijgslieden, die terugkomen uit hun eerste, zegerijk doorgestreden slag. De ogen van allen zullen op hen zijn gevestigd, de oren naar hen geluisterd hebben, toen zij vertelden: zo is het ons gegaan, dat heeft men ons gezegd en dat hebben wij geantwoord. En nu, wat geschiedt er op dat verhaal? Stort men lofreden uit op de apostelen, die zich zo moedig hebben gedragen, of gaat men zich te buiten met scheldwoorden tegen de hoge raad en diens slechtheid? Zweert men samen tot een oproer tegen een zo tirannieke overheid en beraadslaagt men hoe men een aanhang zal krijgen onder het volk? Of maakt men afspraak om te vluchten uit een voor de christenen zo gevaarlijke stad? Niets van dit alles! Wanneer de vijanden woeden, is het niet de zaak van de christenen weer tegen hen te woeden, maar om blij in het geloof God te loven (hoofdstuk  16:  25).  De  beste  burcht  en  het  beste  wapen  van  de  kerk  in  alle  noden  en vervolgingen is vanouds het gebed geweest.

Dezelfde Heilige Geest  die vroeger  in de mond  van Petrus en Johannes één en dezelfde belijdenis had gelegd, richtte nu met gelijke wending de blik van alle vergaderden naar de levende  almachtige  God,  die  zij  aangrijpen.  Kent  u  het  geheim  van  zo’n  eendrachtig gezamenlijk gebed? Zijn twee of meerderen één geworden in het geloof omtrent hetgeen, waarom zij willen bidden, dan geeft de Heilige Geest dat allen instemmen, zacht of luid, in de woorden van het gebed, waarmee één aller mening uitspreekt.

In   dat   dankgebed   (dank   is   de   vaste   grond,   de   opwekkende   en   moedgevende   of moedvermeerderende aanleiding van het gebed) wordt allereerst de God van hun verlossing door de apostelen aangeroepen (vs. 24) als die God, die gemaakt heeft de hemel en de aarde en de zee en alle dingen, die in deze zijn. Van al de daden en wegen van God, in het werk van de verlossing, of van de tweede schepping is dat van de schepping de grondslag. Het eerste artikel van het christelijke geloof is, in de historische orde, dat van het geloof in God als de Schepper van hemel en aarde. Van het eerste woord van Genesis tot op de laatste tonelen van

de Openbaring doortrekt de Bijbel één lijn van verheerlijking van Hem, die de hemel en de aarde en de zee en de fonteinen van de wateren gemaakt heeft Hij, die inbeginne alle dingen door Zijn persoonlijk Woord geschapen heeft, maakt, door datzelfde Woord in de volheid van de tijd vlees geworden, alle dingen nieuw (Openbaring 21: 5).

Wij worden bij het rijk van God vanaf onze jeugd gewoon aan de verdeling: rijk van de natuur, van de genade, van de heerlijkheid; maar het ene is in het andere, het ene steunt het andere en zo stijgt ook het geloof en het gebed van het ene tot het andere op.

25. Die door de mond van David, Uw knecht in Ps. 2: 1-2 gezegd heeft; Waarom woeden de heidenen en hebben de volken ijdele dingen bedacht, om tegen U zich te verzetten.

26. De koningen van de aarde zijn tezamen opgestaan om met elkaar te beraadslagen en de oversten zijn bijeen vergaderd tegen de Heere en tegen Zijn Gezalfde, Zijn Christus.

Niet slechts in de prediking tot Israël, maar ook in het gebed tot God zelf behoudt de Schrift een plaats die, als zij het ware, levend en eeuwig blijvend woord van God zelf niet was, onverklaarbaar  zou zijn.  Ook in het  woord,  biddende tot  God gericht,  beroepen zich de mannen van God op de Schrift. Zo deed ook de Heer zelf. Niet slechts tot de menigte, tot de hoofden, tot Zijn vrienden, tegenover de vijanden, is het woord van God, de Heilige Schrift voortdurend in allerhande vorm van aanhaling, herinnering en toespeling op Zijn lippen, maar ook in het gebed zelf tot Zijn Vader. (Joh. 17: 12).

Het is de gemeente, bij hetgeen de beide apostelen berichten, aanstonds duidelijk waarover hier de zaak loopt. Zij ziet in hetgeen de overpriesters en oudsten hebben gezegd, niet een toevallige  vijandschap,  of  een  machteloze  nietige  bedreiging,  maar  het  beginsel  van  de vijandschap van wereldse macht tegen het rijk van God. De namen Annas en Kajafas stellen hun dadelijk de vijandschap tegen Jezus voor, waartoe de Joodse en heidense overheden zich met elkaar verbonden. Intussen is wel de Geest uitgestort over alle vlees in Israël en de hoop kon  in  de  gemeente  ontstaan  dat  daarmee  ook  alle  vijandschap  was  gebroken,  maar  de bedreiging van het Sanhedrin heeft nu bewezen dat deze hoop ijdel is. Wanneer nu in de overheden van Israël nog diezelfde gezindheid tegen het rijk van Christus voortbestaat, hoe zou in de heidense overheden dan een andere gezindheid zijn ontstaan? Zo ziet de gemeente in de bedreiging van het Sanhedrin de oorlogsverklaring van de hele wereldlijke macht tegen de kerk van Christus. Aanstonds herinnert haar de verhouding die de overheid te Jeruzalem dreigt in te nemen, aan het triomflied van David over de vorsten en volken die tegen de Gezalfde  van  de  HEERE  opstaan,  hetgeen  de  nietigheid  en  ijdelheid  aanwijst  van  elke onderneming, hoe sterk ook, tegen de wil van God en het rijk van Christus.

27. Want in de waarheid, zo moeten wij zeggen omtrent hetgeen van de lijdenstijd van onze Heere tot deze tegenwoordige tijd te Jeruzalem geschied is, zijn vergaderd in deze stad (Jes. 26: 10 Openbaring 11: 8) (deze woorden moeten volgens de beste handschriften worden bijgevoegd) tegen Uw heilig Kind, Uw Heilige van al het onreine afgezonderde en U alleen gewijde Knecht (hoofdstuk 3: 13, 26) Jezus, die Gij gezalfd hebt, tot een Heere en Christus gemaakt hebt en op deze heilige berg Zion hebt gesteld (hoofdstuk 2: 36 Ps. 2: 2, 6), beide de heidenen   en   de   volken,   de   koningen   van   de   aarde   en   de   vorsten;   Herodes   als vertegenwoordiger  van  de  koningen  op  aarde  (Luk.  23:  11),  en  Pontius  Pilatus  als vertegenwoordiger van de oversten, met de heidenen, vertegenwoordigd door de Romeinen en de volken, de twaalf stammen van Israël. a)

a) MATTHEUS. 26: 3 Mark. 14: 1 Joh. 11: 47

28. Zij hebben zich verenigd, hoewel zonder hun wil of hun weten, maar naar de over hen beschikte raad (hoofdstuk 2: 23; 3: 18), om te doen, al wat Uw hand tevoren beschikt had en Uw raad tevoren bepaald had, dat geschieden zou.

Met fijne tact stellen de biddenden in de plaats van de bedreigde discipelen "Jezus, " en in de plaats van de dreigende oversten "Herodes en Pilatus" met het gevolg van heidenen en Joden. Dit is hun blijdschap in dit uur, dat zij weten, het woord van God door de mond van David moet aan hen waar worden, zoals het aan Jezus waar geworden is, die hun Hoofd is. Herodes en Pontius Pilatus, die vrienden werden tegenover Jezus, met de heidenen en de volken van Israël zagen het niet, dat Jezus de gezalfde Koning van God is; zo zien ook nu de oversten van het  volk  de  verhoogde  hand  van  Jezus  Christus  niet,  die  zich  krachtig  betoont  in  de christelijke gemeente en zij horen de stem van God niet, die zo-even door de genezing van de lamme het volk heeft toegeroepen: "Kust de Zoon, opdat Hij niet toornig zou worden! " Maar de gemeente is zeker van haar Heer en daarom ook van haar overwinning.

Wat tegen Jezus zelf is geschied, wordt met de vervolging van de apostelen samengevat als lijden van Christus (vgl. 2 Kor. 1: 5 Kol. 1: 24).

Zeker was dat een vreselijk verbond, toen Joden en heidenen samenzwoeren tegen het heilige Kind van God; toen Herodes en Pilatus op die dag vrienden werden om Jezus aan het kruis te hechten, toen in de hoge raad van priesters en Farizeeën hetzelfde vonnis werd geveld als op de rechterstoel van de Romeinsen landvoogd: "Hij moet de dood sterven. " En toch ook deze geweldigen vermochten niets anders te doen dan wat Gods hand en raad tevoren bepaald had dat geschieden zou; wetend of onwetend, gewillig of onwillig moeten zij toch allen, de groten zowel als de kleinen, de bozen zowel als de goeden, de Heer aller heren, de Koning aller koningen dienen. Zo is het bij Jozefs broeders met hun boze raad; zo bij Kajafas en Pilatus met hun onrechtvaardig doodsvonnis; zo bij de hoge raad met zijn rechtsbehandeling tegen de apostelen; zo bij alle tegenstanders van waarheid en gerechtigheid tot op deze dag. Voorwaar, als  een  dienaar  van  God  dat  oprecht  gelooft  en  erkent,  dan  moet  midden  onder  alle bestrijdingen  van  rechter-  en  linkerzijde  een  hemelse  moed,  een  zalige  vrede  over  hem komen, zodat hij met die geloofsheld zegt: "wees maar toornig en woed, o wereld! Ik sta hier veilig en prijs mijn God. "

Zij bidden niet om de straf van hun vijanden, niet eens om de afwending van de vervolgingen, maar om moed en standvastigheid bij deze, om vrijmoedigheid, om ondanks deze het woord van  God  te  spreken.  Hoe  schoon  is  hierin  hun  gedrag  en  hoe  navolgingswaardig  hun voorbeeld! Zeker valt het lijden altijd smartelijk en zouden wij wel wensen altijd daarvan verschoond te blijven; maar dit is toch inderdaad een dwaze wens; want indien het lijden ons niet  nuttig  was,  God  zou  het  ons  niet  toeschikken,  want  Hij  plaagt  of  bedroeft  de mensenkinderen niet van harte, niet omdat Hij lust heeft in ons leed; Hij is onze Vader, die met vaderlijke wijsheid en met vaderlijke liefde ons lot bestuurt en alleen datgene over ons komen doet, wat waarlijk nuttig en nodig voor ons is. Maar houden wij hiervan ons overtuigd, hoe zouden wij dan wenselijk kunnen achten van het leed verschoond te blijven, dat Zijn liefde ons toeschikt. Nee, dat mogen wij niet wensen, dat mogen wij niet bidden; maar dit mogen wij bidden en wensen, dat het lijden aan ons hart geheiligd zal worden, dat het bij ons het oogmerk zal bereiken, waartoe Gods liefde het ons toeschikt; dat het onze oefening zal zijn in geloof en in godzaligheid, dat het ons wijzer en beter zal maken, meer geschikt voor de zalige hemel, zijn werkzaamheden en genietingen.

29. En nu dan Heere God! zie, daar in hetgeen de oversten van Israël in deze tijd beginnen te doen, de vervulling van de psalmwoorden vernieuwd en voortgezet wordt, op hun dreigingen. Laat Uw voorzorg worden versterkt, opdat niet volvoerd worde wat men bedoelt (vs. 17) en geef, opdat integendeel het koninkrijk van God zich steeds verder uitbreide onder het volk, ons, Uw dienstknechten Tit. 1: 1 Jak. 1: 1) met alle vrijmoedigheid Uw woord te spreken.

30. Ga voort om te zegenen daarin, dat Gij het door ons gepredikte woord volgens de beloften van Christus (Mark. 16: 17v.) ook bekrachtigt (hoofdst. 14: 3) door dat Gij Uw hand met kracht uitstrekt tot genezing van zieken en dat tekenen en wonderen geschieden door de Naam van Uw heilig Kind Jezus.

Wat  de  discipelen  van  Christus  willen,  is  niet  een  ogenblikkelijke  vernietiging  van  de vijanden, die hun toch nog veel te vroeg zal komen, maar een des te sterker getuigenis van de waarheid en een des te grotere bekrachtiging daarvan door tekenen en wonderen waardoor misschien ook de vijanden er toe komen om tot hun zaligheid het woord in Ps. 2: 12 ter harte te nemen.

Er is in dit gebed, het eerste christelijke gebed in de gemeente dat wij kennen, een echte, reine zin van Christus. Wij vinden niets van gevoel van wraak, niets van vleselijke ijver, niets van verdelging van de vijanden; maar bij alle ijver voor de zaak van God toch alleen het smeken dat God ziet op het dreigen van de vijanden en dat Hij genade bewijst tot blijde getuigenis in woord en daad. Zoals Christus niet is gekomen om de wereld te oordelen, maar  zalig  te maken, zo zijn ook de gelovigen en apostelen niet bezield met de richtende vuurijver van Elias, maar met warme liefde voor de zielen, die door woord en daad moeten worden gered en tot de zaligheid in Christus gebracht. Hoe mag een christen omtrent zijn vijanden bidden? 1) Zonder angst en vrees, want hij bidt tot de Koning van alle koningen - is God voor ons, wie zal tegen ons zijn? Zonder haat en boosheid, want hij bidt tegen het kwaad, maar niet tegen de kwaden; 2) Zonder trotsheid en ergernis, want hij bidt niet voor zijn persoon, maar voor de zaak van de Heere.

De terugkeer van de gevangengenomen apostelen tot de broeders en zusters veroorzaakte bij deze een grote blijdschap. Zij hadden ongetwijfeld reeds Petrus en Johannes voor verloren geacht, wetende wat deze rechters met de Heere zelf hadden gedaan en alzo verkeerden zij in de grootste angst en zielspanning, ongetwijfeld biddende en smekende tot de Heere, die ook uit de muil van de leeuwen kan verlossen. En daar komen nu de beide geliefde gevangenen aan, vrij en ongedeerd, en verhalen wat er tussen hen en de Joodse raad gebeurd is. En nu ontsluit zich het hart van allen in God verheerlijkende dankzegging. O alleen een verlossing uit grote nood leert ons God prijzen op hooggestemde wijze. Doch is die dank uitgestort, dan komt met dubbele kracht het denkbeeld van het gevaar, waarin men geweest is en waarin men ieder  ogenblik  op  nieuw geraken kan,  weer.  De gemeente van de Heere was nu  tot  de bewustheid  gekomen  dat  zij een  vijand  had,  een  machtige  vijand  en  dat  die  vijand  haar gevonden had.

31. En toen zij gebeden hadden (MATTHEUS. 18: 19v.) werd de plaats waarin zij vergaderd waren (vgl. hoofdstuk 16: 26 Joh. 12: 28) bewogen. En zij werden allen vervuld met de Heilige Geest, die bij vernieuwing hen in het hart grepen spraken aanstonds het woord van God met vrijmoedigheid, wel niet weer zoals in hoofdstuk 2: 4 met andere talen, maar wel in psalmen en lofgezangen en geestelijke liederen (Kol. 3: 16). Zo werd aanstonds het verbod van de hogepriesters en oudsten overtreden in dat opzicht, dat zij ook onder elkaar niet van de Heere Jezus mochten spreken (vs. 18).

Men moet denken aan een aardbeving of opschudding, veroorzaakt door een geweldige wind, net zoals er op het Pinksterfeest vernomen werd. Zulke verschijnselen vallen meermalen voor in de natuur, maar dan verspreiden zij zich op een aanmerkelijke afstand. In ons geval hebben wij  derhalve   te   denken   aan   een   wonderdadige   beweging,   daar   de   geschiedschrijver uitdrukkelijk zegt dat bepaaldelijk die plaats waar de apostelen vergaderd waren, bewogen werd. De zaak zal deze geweest zijn: op hetzelfde ogenblik dat de apostelen hun gebed met een eendrachtig amen besloten hadden,  voelden zij een zeer  aanmerkelijke beweging,  het vertrek schudde en al wat er in was stond te trillen. Maar waartoe diende dit wonderwerk? Deze bovennatuurlijke beweging was een teken van Gods bijzondere tegenwoordigheid en een verzekering dat het gebed van de apostelen verhoord was. Dit was zonder twijfel geschikt om  hun  verslagen  harten  op  te  beuren  en  hen  te  bemoedigen  tegen  al  die  geweldige tegenstand, die zij in de uitbreiding van Christus’ koninkrijk ontmoeten zouden. Daarenboven was  deze  bovennatuurlijke  beweging  een  kennelijk  bewijs  van  het  goddelijk  alvermogen, waardoor zij over alle vijandelijke pogingen zouden zegepralen.

Ofschoon de biddende gemeente de Heilige Geest ontvangen had en daarmee de geest van de vrijmoedigheid, zo werd haar als antwoord op het gebed een nieuw teken van boven gegeven met een vernieuwd innerlijk vervuld worden met de Heilige Geest en met vrijmoedigheid. Hiermee werd  door  de Heilige Geest  aan de gemeente veel geleerd; ten eerste dat  geen gelovige  heden  leven  mag  op  het  ontvangene  van  gisteren,  maar  dat  hij  alle  dagen vernieuwing van genade behoeft. Ten tweede, dat ook nieuwe noden nieuwe uitreddingen van God nodig hebben en ten derde, dat het gebed door de Heere gegeven is om in die behoeften te voorzien, om dat benodigde te verkrijgen.

Evenals in vs. 8 is ook hier het vervuld zijn met de Heilige Geest te denken als een tijdstip van verhoogde opwekking van de Geest, die de apostelen bij het pinksterfeest voor altijd hadden ontvangen. De algemene opwekking van alle vergaderden, die hier plaatshad, was nu, evenals de eerste uitstorting van de Geest in hoofdstuk 2, vergezeld van een uitwendig teken, de beweging van de plaats. Aan een gewone aardbeving kan hier evenmin worden gedacht als in hoofdstuk 2: 2 aan een gewonen stormwind, want beiden hadden de stad moeten treffen, niet alleen de plaats van de vergadering.

Het bewegen van de vergaderplaats dat op het gebed volgde, is het teken dat de wil en het woord van God machtig is over de grondvesten van de aarde. De macht van de wereld die zich tegen God verheft, houdt zich aan het bestaan van de zichtbare zaken, die in haar macht zijn gegeven - de gemeente met haar getuigen aan de geopenbaarde wil van God. Zodra nu de gemeente de zichtbare dingen loslatende, in geloof en gebed de wil en het woord van haar God aangrijpt, volgt de beweging van de aarde, als van de grond voor al het zijn van de zichtbare dingen. Het  is dus het  teken van de goddelijke goedkeuring,  het  bewijs dat  de gemeente recht heeft gehandeld en de goddelijke belofte dat de gemeente de zege zal behalen over de macht van de wereld.

Wat de gelovigen voor de toekomst en voor het optreden van de apostelen voor ongelovigen en vijanden hadden gebeden: "Geef Uw dienstknechten met alle vrijmoedigheid Uw woord te spreken, " dat werd door God, die boven bidden en denken doet, ogenblikkelijk en reeds vóór de wederkerige omgang met elkaar vervuld, als bewijs en onderpand van hetgeen Hij verder zou doen. Het gebed was een gebed in Jezus’ naam (Joh. 14: 13v. ; 15: 7; 16: 28v), in Zijn gemeenschap, in Zijn zin en Geest en aan zo’n gebed is onvoorwaardelijk verhoring beloofd. Het gebed werkt wonderen:

1) inwendig - harten worden zalig bewogen, geesten worden krachtig gesterkt, 2) uitwendig -huizen worden bewogen, gemeenten verwekt, vijanden verschrikt, bergen verzet, de wereld bewogen. Vgl. Hagg. 2: 7v.

e. Vs. 32-5: 16 Het eerste inwendige gevaar van de gemeente door uitbanning van valse leden tenietgedaan.

32. Na het bericht over hetgeen in kleinere kring plaats had (vs. 23vv.),  willen wij weer overgaan tot de hele gemeente en na mededeling te hebben gedaan omtrent haar uitwendige bloei (vs. 4), willen wij ook op haar inwendig leven en de verdere ontwikkeling van haar inrichting het oog vestigen. En de menigte van degenen die geloofden, was a) één hart en één ziel;  allen die gelovig waren geworden,  waren in volkomen eendracht  van gezindheid  en streven (Fil. 2:  2); en niemand zeide, hoewel er toch reeds zo  velen waren, dat  iets van hetgeen hij aan vast of roerend goed had zijn eigen was, maar alle dingen waren hun gemeen: het was dus nog alles zoals het bij de eerste gemeente was (hoofdstuk 2: 44).

a) 1 Petrus 3: 8

33. En de apostelen gaven met grote kracht getuigenis van de opstanding van de Heere Jezus. Zo  werd  het  verbod  van de overpriesters en oudsten (vs.  18)  ook  naar  de  andere zijde tenietgedaan (vgl. vs. 31), daar zij aanhielden in de bediening van het woord (hoofdstuk 6: 4) en vlijtig onderwijs (hoofdstuk 2: 42) gaven aan de gedoopten (MATTHEUS. 28: 20). En er was grote genade van God over hen allen die tot de gemeente behoorden (1 Kor. 15: 10 2 Kor. 9: 14).

Genade te hebben is van God gezegend te zijn ook door de gunst van mensen. Het volk was van de gemeente niet vijandig, integendeel, velen uit het volk traden gedurig tot de gemeente toe. En allen die toetraden, waren gelukkig. De Heilige Geest vervulde hen allen met Zijn blijdschap en als men deze in het hart heeft, dan is men zalig reeds hier. Nochtans, het is een tijdelijke zaligheid, die door veel droefheid en lijden kan worden opgevolgd. Het is slechts een  voorsmaak  van  hetgeen  eeuwig  volgen  zal.  De  bruid  van  Christus  was  nog  in  haar bruidsdagen en deze worden ook niet zonder tranen gevierd.

34. Want er was ook wat de lichamelijke welvaart van ieder aangaat, hoewel niet weinige leden van de gemeente  oorspronkelijk tot  de armen en geringen onder het  volk moesten worden gerekend, niemand onder hen die gebrek had; want zo velen als er bezitters waren van landen of huizen, die verkochten zij, voor zover de behoeften van de armen het eisten en brachten de prijs van de verkochte goederen naar de plaats waar ieder zich ophield en leiden die aan de voeten van de apostelen en wel van die onder hen, die het ambt van onderwijzing op die vergaderplaats waarnam.

35. a) En aan een ieder werd uit die gemeentekas, die uit dergelijke bijdragen werd gevormd, door de dienst van de apostelen die nog de armenverzorging waarnamen (hoofdstuk 6: 2vv.), in voedsel en kleding uitgedeeld, naardat elk nodig had.

a) Jes. 58: 7

36. En Joses, later omdat hij een vroom man was, vol van geloof en van de Heilige Geest en zich bijzonder krachtig betoonde in profetische reden en vermaningen (hoofdstuk 13: 1 1 Kor. 14: 3, door de apostelen Barnabas genoemd (Hebr. : bar-neboeah, wat vertaald in onze taal

betekent: een zoon van de vertroosting, één van hen die geschikt zijn om krachtig tot het hart van anderen te spreken met vermaningen, vertroostingen en opwekkingen) een Leviet en wel van geboorte uit Cyprus, een eiland in de Middellandse zee (1 Makk. 15: 23).

37. Aangezien hij te Jeruzalem, waarheen hij was getrokken, een akker had, verkocht hij die en bracht de hele som van het geld dat hij had ontvangen en legde het zoals gewoonlijk (vs. 35) aan de voeten van de apostelen.

Van de gemeente, zoals zij ons naar haar levensvorm in hoofdstuk 2: 42vv. wordt voor ogen gesteld, is door de groei, in hoofdstuk  2:  47  en 4: 4 vermeld, reeds een bijzonder volk geworden;  en  hoewel  dit  volk,  wat  het  getal  aangaat,  nog  altijd  als  een  in  het  niet wegzinkende minderheid voorkomt tegenover het volk dat de naam van Israël draagt, dat de tempel bezit en zich uitwendig doet gelden, is het toch in Gods ogen het ware, eigenlijke Israël. Daarop wil Lukas ons in dit gedeelte opmerkzaam maken. Hij bewijst door de fijne trekken waarmee hij zijn beeld ontwerpt, evenals door de Hebreeuws gebleven uitdrukkingen en zinnen, waarvan hij zich meermalen bediende ("A c), dat hij wat eigen afkomst aangaat tot de kinderen van Abraham moet worden gerekend en niet, zoals men gewoonlijk beweert, tot de Grieken of heidenen. Zo’n voorstelling was juist op deze plaats van bijzonder gewicht. In hun gebed (vs. 25vv.) hadden de apostelen openlijk voor God uitgesproken dat het Joodse volk, dat de naam van Israël voerde en uitwendig de rechten van Israël vasthield, in zijn overste leidslieden en vertegenwoordigers tot  heidenen was geworden,  die volgens Ps.  2 opstaan en tot de volken van wie de koningen en vorsten zich vergaderen tegen de Heere en tegen Zijn Gezalfde. God geeft van Zijn zijde bevestiging van dit inzicht, doordat Hij Zijn genade  overbrengt  tot  het  kleine  Israël,  dat  uit  het  grote  Israël  was  ontsproten  en  in tegenstelling tot de volken van Israël, zoals aan het slot van vs. 27 in de grondtekst staat, zich een volk Israël in de christelijke gemeente zo karakteristiek laat gevormd worden dat hierbij meer   dan   een   bepaling   van   de   oudtestamentische   wet   tot   een   nieuwtestamentische verwezenlijking in Geest en in waarheid komt. Daartoe behoort: 1) het: "één hart en één ziel, " waarmee het gebod van de ene plaats van verering in Israël (Deut. 12: 1vv.) en van het tweevoudige heiligdom (Ex.  26:  31vv.)  vervalt; want  hart  en ziel,  het  allerheilige en het heilige van de inwendige mens is nu tot een tempel van God, waarin Hij Zijn woning heeft, gewijd  en  alle  afscheiding  waarbij  ieder  zijn  eigen  gedachte  op  zelf  gekozen  wegen  na wandelt en ieder naar eigen lust God probeert te dienen, opgeheven; 2) het "de apostelen gaven met grote kracht getuigenis van de opstanding van de Heere Jezus, " waarmee het ambt van de priesters, die de tabernakel bedienen (Num. 18: 5), maar ook het karakter van het door de  twaalven  vertegenwoordigde  volk  van  de  twaalf  stammen,  als  van  een  priesterlijk koninkrijk (Ex. 19: 6) zijn verwezenlijking heeft gevonden; 3) het "zo velen als er bezitters waren  van  landen  of  huizen,  die  verkochten  zij  en  brachten  de  prijs  van  de  verkochte goederen en legden die aan de voeten van de apostelen, " waardoor het priesterlijk volk zijn tienden en offers en vrijwillige gaven aan de tempel aflevert (vgl. Deut. 14: 22vv.); 4) het "niemand  zei,  dat  iets  van  hetgeen  hij  had  zijn  eigen  was,  maar  alle  dingen  waren  hun gemeen, " waardoor het land van Israël met al wat er op en er in is, aan Hem ten dienst en eigendom is teruggegeven, die zegt (Lev. 25: 23): "het land is het Mijne" en de idee van het sabbatsjaar in zoverre wordt volvoerd, dat ieder van de opbrengst van de grond kan eten, naardat hij nodig had (Lev. 25: 6v. vgl. Deut. 23: 24v.); 5) het "er was ook niemand onder hen, die gebrek had, " waardoor een volk van God was geworden, waarbij het in Deut. 15: 4 gezegde niet meer als een bloot ideaal is. Van dit gezichtspunt, dat hier namelijk gesproken wordt van een omkering van dat Israël dat door de werking van de Geest en de macht van de broederlijke  liefde  geheel  naar  het  voorbeeld  van  de  Mozaïsche  wettelijke  bepalingen  is ingericht, moet ook worden beoordeeld wat ons van Joses, de Leviet, geboren op Cyprus

wordt verhaald. De naam die de apostelen hem geven: "Zoon van de vertroosting" kenschetst hem als een Leviet, niet alleen naar lichamelijke, maar ook naar geestelijke geboorte. Evenals de Heere eens aan Aäron en zijn zonen of aan de eigenlijke priesterstand de Levieten uit de kinderen van Israël ten geschenke gaf, opdat zij zouden dienen in het ambt van de kinderen van Israël in de tabernakel (Num. 8: 19), zo geeft Hij nu aan de apostelen een geestelijke helper, die het onderpand en de voorganger van nog vele anderen is, die later zullen volgen en door wie de hele gemeente deel neemt aan hun ambt van het woord. De apostelen nemen hem aan en bewegen hem als het ware voor de Heere (Num. 8: 20vv.), door hem die naam vol betekenis toe te kennen. Maar nu ontzondigt zich ook als het ware Joses Barabbas en wast hij zijn kleren, doordat hij zijn akker verkoopt en het geld aan de voeten van de apostelen legt; volgens Num. 18: 20 Deut. 10: 9 moeten namelijk de Levieten in het land van de kinderen van Israël niets bezitten, ook geen deel onder hen hebben, maar de Heere is hun deel en hun erfgoed onder de kinderen van Israël. Zo ontdoet hij zich geheel en volkomen van zijn akker en brengt hij zijn uiterlijke stand in overeenstemming met zijn geestelijk beroep, nadat de apostelen zelf reeds sedert lang alles hebben verlaten (MATTHEUS. 19: 27). Zijn daad is dus niet een enkel voorbeeld van hetgeen ook vele anderen deden, hoewel zeker anderen eveneens handelden  als  hij;  zij  heeft  een  geheel  bepaalde  op  zichzelf  staande  betekenis.  Terwijl anderen, doordat niemand van zijn goederen zei dat zij de zijne waren, maar dat alles gemeen was, zich bereid toonden die gezindheid ook door uitwendige daden te bevestigen en daar waar de gemeenschap van goederen een afstaan van de goederen noodzakelijk maakte om zo te kunnen weldoen, hun goed verkochten, was het verkopen van de akker door Barabbas eigenlijk een overgave of het afstaan van een bezitting die hem niet paste. Zo vinden wij in ieder opzicht dat dit gedeelte in vergelijking met het overeenkomstige in hoofdstuk 2: 42-47, een besliste voortgang is in de ontwikkeling van het nieuwtestamentische volk van God. Daar hadden wij als het ware nog slechts eerst het huis van Israël voor ons, zoals dat vroeger in Jakob en in zijn twaalf  zonen met  vrouwen en kinderen voorkwam,  zodat  wij de eerste christengemeente  als  een  nauw  verbonden,  steeds  bij  elkaar  zijnde  vereniging  moesten beschouwen; hier hebben wij daarentegen reeds het geestelijk nieuw geschapen Israël voor ons, volgens het voorbeeld van het Mozaïsche Israël, zodat wij ze ook spoedig als de wettige bezitters van alle genadegoederen van het verbond plaats zullen zien nemen in de tempel (hoofdstuk 5: 12) Daaruit blijkt dat hoofdstuk 3-5 niet zo onmiddellijk zich aan hoofdstuk 2 aansluiten, als men gewoonlijk onderstelt, maar door een tijdruimte van 2-3 jaren daarvan zijn gescheiden.  Deze  voortgang,  deze  ongestoorde  en  normale  levensontwikkeling  van  de gemeente is een wonder voor onze ogen; zij komt later niet weer in de christelijke kerk voor; maar na een goed begin komt weer spoedig de zonde boven, die ons altijd aankleeft en traag maakt (Hebr. 12: 1) en zij die met de Geest zijn begonnen, willen het maar al te spoedig in het vlees voleindigen (Gal. 3: 3). Maar juist  daarom kan nog worden gezegd: "er was grote genade onder hen allen. " Die genade van God, die over het kindeke Jezus was, zodat Hij opgroeide en toenam in de geest, in genade en in wijsheid (Luk. 2: 40), was ook over de gemeente  van  Christus,  die  reeds  uit  de  kinderlijke  leeftijd  in  de  jongelingsleeftijd  was overgegaan, zodat met het uitwendig toenemen in zielengetal het inwendig toenemen en sterk worden gelijke tred hield. Pas toen het zover met haar was, werd aan de verleider gehoor gegeven, zodat hij in de omkleding van de slang kon indringen in de paradijshof van de kerk, zoals in het volgende hoofdstuk de geschiedenis van Ananias en Saffira toont. Toch weet de Heere nog het ingedrongen slangenzaad weer af te zonderen. Wat Hij ten opzichte van het oudtestamentische Israël zo dikwijls in de wet van Mozes dreigt, dat die onder Gods volk een Belialsstuk in het hart draagt (Deut. 15: 9) uit Gods volk en het heilige land moest worden uitgeroeid, dat verwezenlijkt Hij ook en de gemeente betoont zich ten eerste nog als een zodanige die noch vlek noch rimpel noch iets dergelijks heeft (Efeziers 5: 27). Waarom dat? Van  Zijn  zijde  wil Hij zo  lang  mogelijk  de  weg  openlaten  dat  reeds  nu  de  tijd  van  de

verkoeling van het aangezicht van de Heere komt, waarop ook Petrus in hoofdstuk 3: 20 wijst als de te verwachten toekomst. En zonder twijfel zou ook de gouden Messiaanse tijd, wiens toestanden  en  ontwikkelingen  wij  zeker  in  bijzonderheden  niet  kunnen  voorstellen,  maar alleen in het algemeen uit hetgeen in Openbaring 20: 1vv. over het duizendjarige rijk wordt gezegd, kunnen wagen, zijn ingetreden, als het omgekeerde had plaatsgevonden van nu. Dat zou geweest zijn wanneer niet alleen enkelen uit Israël de Christus gelovig waren geworden, terwijl de grote menigte bleef wat zij was, maar als het volk als zodanig zijn Heiland had aangenomen, terwijl alleen enkelen in ongeloof volhardden.

Over de gemeenschap van goederen zouden wij, zoals wij bij "Ac 2: 47" zeiden, hier nader spreken. Wij hebben reeds opgemerkt dat zij in de christelijke gemeente niet was zoals bij de Esseeërs, een die het eigendom ophief, maar een die het  slechts gemeen maakte, d. i. tot algemeen gebruik stelde, ook niet met enige dwang voor de leden was verbonden, maar uit de drang van eigen vrijwillige liefde voortkwam. Het was een inrichting die uit het hebben van een gemeenschappelijke kas, zoals die in het gezelschap van Jezus en Zijn discipelen bestond, zich ontwikkelde en daarin haar voorbeeld had. Ook hier hief de gemeenschappelijke kas niet alle bijzonder bezit daarnaast op, zoals bijv. in Joh. 19: 27 omtrent Johannes en de moeder van de Heere wordt gezegd: "en vanaf dat moment nam de discipel haar in zijn huis. " En als in vs. 32 gezegd wordt: "niemand zei dat  iets van hetgeen hij had zijn eigen was, " dan veronderstelt dit uitdrukkelijk een bijzonder bezit als voort bestaande. Ieder hield wat hij had, niet  in eigenbaat  voor  zichzelf,  waarvan niemand  anders iets had te genieten,  zij hadden integendeel alles gemeen. Evenals in een familie, als bij het geheel of bij het bijzonder lid zich een behoefte laat gevoelen die bevredigd moet worden, het huis met al wat het in zich heeft ter bevrediging gereed staat, zo stond bij de christelijke gemeente het bezit van huis en akkers, of wat ieder anders had, voor alle voorkomende behoeften van het geheel zowel als van ieder in het bijzonder ter beschikking. Er waren er eerder te veel van hen die gewillig waren het hun over te geven en geldmiddelen te verschaffen dan dat het aan de zodanige zou hebben ontbroken. De gemeente bestond voor een groot deel uit armen die niets hadden om van te leven en die de in hoofdstuk 2: 42vv. genoemde gemeenschap en het gedurig bijwonen van de godsdienst in de tempel zouden hebben moeten nalaten, als zij hun dagelijks brood met arbeiden hadden moeten verdienen. Daarbij kwamen weduwen, wezen, zieken, grijsaards, die niet konden werken en niet bedelend mochten rondgaan. Alzo werd de armenverpleging een hoofdpunt  in de inrichting  van de gemeente.  Daarvoor  was een blijvend  armenfonds nodig,  waarvoor  de leden van de gemeente die bezittingen hadden zich verantwoordelijk voelden en opdat er niet karig maar rijkelijk zou worden verzorgd, een gedeelte van hun goed afstonden. Tot bestuurders van het fonds en tot verdeling van de gaven naar de wezenlijke behoeften waren nu nog de apostelen bestemd, aan wier voeten men dan de samengebrachte gelden neerlegde. Deze waren namelijk gewoon in de vergaderingen van de gemeente als de leraars van het woord van Christus een hogere standplaats dan de toehoorders in te nemen ("Ac 22: 3" en "Uit 5: 22. Men zag hen nu als degenen die in het gebed voorgingen en het woord voerden (hoofdstuk 6: 4) voor het altaar van de offeranden van de gemeente aan en bracht  daarom tot  hen  zijn  offergaven  (Fil.  4:  18  Hebr.  13:  15).  Naar  alles  wat  uit  de aanwijzingen van de Handelingen van de apostelen blijkt, is de zaak van de overgave van de goederen zo dat alle grondbezitters in de gemeente verkochten, maar niemand alles verkocht. Als een enkele die zich geheel van zijn akker ontdeed, staat Joses met de bijnaam Barnabas; bij hem had dit, zoals boven uit elkaar is gezet, zijn bijzondere reden en zijn bijzonder doel, dat  in  aanmerking  moet  worden  genomen  en  later  bij  Ananias  en  Saffira  nog  eens  in aanmerking  komt.  Van  de vroegere persoonlijke omstandigheden van de man weten wij, behalve het in vs. 36 opgemerkte, alleen nog dit, dat Johannes Markus zijn neef was (Kol. 4: 10 hoofdstuk 12: 25; 13: 5, 13; 15: 36vv. en hij dus waarschijnlijk door de omgang met deze

en met  diens moeder  Maria (hoofdstuk 12: 12)  tot  kennis van de waarheid  is gekomen. Omtrent de bijnaam Barnabas, zoon van de vertroosting, kunnen wij de opmerking bij Joh. 14: 18 vergelijken. Nader vernemen wij vervolgens van hem in hoofdstuk 11: 22vv. en in hoofdstuk 13-15.

HOOFDSTUK 5

PLOTSELINGE DOOD VAN ANANIAS EN SAFFIRA. GEVANGENNEMING EN REDDING VAN DE APOSTELEN.

1. En een zeker man, met name Ananias of Hananja (Neh. 3: 23 Dan. 1: 6) (=" de Heere gedenkt" of "de Heere begenadigt, met Saffira (=" de Schone zijn vrouw, verkocht evenals Barnabas (hoofdstuk 4: 36v.) een have, bestaande in een stuk grond (vs. 3). Waar zo allen het deden  (hoofdstuk  4:  34)  die  bezittingen  hadden,  meenden  zij het  vanwege  hun  welstand eveneens te moeten doen, het niet te kunnen laten.

2. Hij verkocht die dan en onttrok, voordat hij de opbrengst wegbracht, van de prijs, ook met medeweten van zijn vrouw en bracht dus slechts een zeker deel en niet het geheel, zoals hij voorwendde, en legde dat aan de voeten van de apostelen, alsof het het hele bedrag van de som was.

3.  En  Petrus,  vervuld  van  de  Heilige  Geest,  zodat  hij de  gehele  toedracht  van  de  zaak duidelijk doorzag, zei: "Ananias! waarom heeft de satan uw hart vervuld? Waarom hebt gij hem, die vader van de leugen en moordenaar van den beginne (Joh. 8: 44), niet afgeslagen toen hij u verzocht (Joh. 4: 7; 1 Petrus 5: 9), maar hem geheel uw hart laten innemen (Joh. 13: 27 Luk. 22: 3), dat gij de Heilige Geest, die in ons, de apostelen van de Heere en leidslieden van zijn kerk woont (hoofdstuk 13: 2, 4; 15: 28; 20: 23), liegen zou en onttrekken van de prijs, de opbrengst van het land, daar gij toch voorgeeft alles te brengen?

Zoiets kan dan ook maar alleen bij de onoprechte, de ongelovige, de huichelaar gebeuren. De oprecht  gelovigen  kunnen  niet  zondigen  tegen  de  Heilige  Geest,  maar  kunnen  Hem wel bedroeven door toe te geven aan onheilige gedachten, woorden en werken en Hij kan hen wel bestraffen en bestraft hen ook werkelijk zó, dat Hij hun Zijn heilige, troostvolle en vreugde gevende nabijheid onttrekt, tot zolang zij weer bedroefd worden naar Hem en Zijn nabijheid zoeken met tranen en gebeden.

3.  En  Petrus,  vervuld  van  de  Heilige  Geest,  zodat  hij de  gehele  toedracht  van  de  zaak duidelijk doorzag, zei: "Ananias! waarom heeft de satan uw hart vervuld? Waarom hebt gij hem, die vader van de leugen en moordenaar van den beginne (Joh. 8: 44), niet afgeslagen toen hij u verzocht (Joh. 4: 7; 1 Petrus 5: 9), maar hem geheel uw hart laten innemen (Joh. 13: 27 Luk. 22: 3), dat gij de Heilige Geest, die in ons, de apostelen van de Heere en leidslieden van zijn kerk woont (hoofdstuk 13: 2, 4; 15: 28; 20: 23), liegen zou en onttrekken van de prijs, de opbrengst van het land, daar gij toch voorgeeft alles te brengen?

Zoiets kan dan ook maar alleen bij de onoprechte, de ongelovige, de huichelaar gebeuren. De oprecht  gelovigen  kunnen  niet  zondigen  tegen  de  Heilige  Geest,  maar  kunnen  Hem wel bedroeven door toe te geven aan onheilige gedachten, woorden en werken en Hij kan hen wel bestraffen en bestraft hen ook werkelijk zó, dat Hij hun Zijn heilige, troostvolle en vreugde gevende nabijheid onttrekt, tot zolang zij weer bedroefd worden naar Hem en Zijn nabijheid zoeken met tranen en gebeden.

3.  En  Petrus,  vervuld  van  de  Heilige  Geest,  zodat  hij de  gehele  toedracht  van  de  zaak duidelijk doorzag, zei: "Ananias! waarom heeft de satan uw hart vervuld? Waarom hebt gij hem, die vader van de leugen en moordenaar van den beginne (Joh. 8: 44), niet afgeslagen toen hij u verzocht (Joh. 4: 7; 1 Petrus 5: 9, maar hem geheel uw hart laten innemen (Joh. 13:

27 Luk. 22: 3), dat gij de Heilige Geest, die in ons, de apostelen van de Heere en leidslieden van zijn kerk woont (hoofdstuk 13: 2, 4; 15: 28; 20: 23, liegen zou en onttrekken van de prijs, de opbrengst van het land, daar gij toch voorgeeft alles te brengen?

Zoiets kan dan ook maar alleen bij de onoprechte, de ongelovige, de huichelaar gebeuren. De oprecht  gelovigen  kunnen  niet  zondigen  tegen  de  Heilige  Geest,  maar  kunnen  Hem wel bedroeven door toe te geven aan onheilige gedachten, woorden en werken en Hij kan hen wel bestraffen en bestraft hen ook werkelijk zó, dat Hij hun Zijn heilige, troostvolle en vreugde gevende nabijheid onttrekt, tot zolang zij weer bedroefd worden naar Hem en Zijn nabijheid zoeken met tranen en gebeden.

4. Als het gebleven was, bleef het niet het uwe? Niemand noodzaakte of dwong u tot verkoop. En verkocht zijnde volgens een vrijwillig besluit van uw zijde was het daarvoor verkregen geld niet in uw macht? Kon u niet daarmee naar uw welbehagen handelen zonder dat de gemeente ook  maar  op  een deel,  laat  staan op  het  geheel aanspraak  zou hebben mogen maken? Wat is het, dat gij deze daad in uw hart hebt voorgenomen, om de gemeente met valse schijn te bedriegen, haar in de mening te brengen dat gij het geheel overgaf, terwijl het toch slechts een gedeelte is? Gij hebt  de mensen niet  zozeer  (Mark.  9:  37 Joh.  12:  44) voorgelogen, maar God, die in de gemeente aanwezig is en die haar als de Zijne beschouwt.

Was en bleef het voor en na de verkoop niet uw eigendom? Uit deze woorden blijkt duidelijk genoeg dat het niet was, wat het ongeloof in onze dagen ook al uit de Bijbel halen wil - het communisme (de gedwongen gemeenschap van bezit), maar een vrijwillige gemeenschap van goederen; een verschil natuurlijk als dat van aarde en hemel. De liefdadigheid door Barnabas en anderen betoond, was geen verplichting, geen wet door de apostelen van de gemeente opgelegd. Nee, niets was meer verwijderd van de bedoeling van de Heilige Geest. Deze werkt liefde en de liefde als zodanig werkt altijd vrijwillig, doet graag wat zij doet; het is haar een behoefte werkelijk te voorzien in hetgeen waarin zij voorzien kan. En daarom moet ten allen tijde het beginsel van de vrije liefde in de gemeente gehandhaafd worden. Onder het Oude Verbond moest het tiende van de inkomsten aan de Heere en Zijn dienst gegeven worden (Lev. 27: 30), doch onder het Nieuwe Verbond verviel ook deze verplichting, deze wet om er de vrijwillige liefde voor in de plaats te stellen die, als zij oprecht is, nooit minder, maar altijd meer doet.

5. En Ananias, deze woorden horende, viel neer en gaf de geest. Op hetzelfde moment dat de apostel  hem  met  zijn  woord  in  het  geweten  trof,  werd  hij  door  Gods  handonmiddellijk getroffen (1 Sam. 6: 19; 2 Sam. 6: 7, zodat hij zijn ziel uitblies als een stervend dier (dit geeft het Griekse woord eigenlijk te kennen); van ontslapen (hoofdstuk 7: 59), of heengaan op de wijze van Christus (MATTHEUS. 27: 50 Mark. 15: 37 Luk. 23: 46 Joh. 19: 30) kon hier geen sprake zijn. Dit eerste sterfgeval maakte een diepe indruk, zoals dat ook de bedoeling van God was (vs. 13) en ook bij het tweede (vs. 11) en er kwam grote vrees over allen die nog buiten de gemeente stonden, over allen die dit hoorden en wel bemerkten dat de Heere Zijn woning in die vergadering had gesteld en nu deze Zijn ware Israël was (1 Sam. 6: 20 Ps. 82: 1).  De  gemeente  zelf  was  nog  niet  in  een  toestand  dat  zij  dergelijke  gewelddadige afschrikkende middelen zou hebben nodig gehad.

6. En de jongelingen die in de vergadering waren, erkenden zelf, zonder dat zij daaraan eerst door Petrus moesten worden herinnerd, dat zij verplicht waren de hulp die hier nodig was te verlenen. Opstaande van hun zitplaatsen, schikten zij hem toe, "legden zij hem tezamen",

wikkelden zij hem in zijn klederen,  armen en benen die uitgestrekt  lagen bij het  lichaam leggende en droegen hem uit de stad (Luk. 7: 12) en begroeven hem.

7. En het was omtrent drie uur daarna, gedurende welke tijd de gemeente rustig bij elkaar bleef, zonder zich in haar geestelijke verrichtingen te laten hinderen (Lev. 10: 6v.), dat ook zijn vrouw daar in de vergadering inkwam. Zeker zou de gemeente haar samenzijn niet zolang hebben gerekt, had zij niet de terugkomst van de jongelingen willen afwachten. Saffira kwam, niet wetende wat er geschied was. Wellicht was deze godsdienstoefening tot een bijzonder doel bestemd en niet door vrouwen bezocht geweest; nu wilde zij echter komen zien, wat er van haar man was geworden, die te lang uitbleef.

8. En Petrus, die de vraag op haar gelaat las, antwoordde haar door een onderzoek van zijn zijde in te stellen in hoeverre zij deel had aan het bedrog van haar man: Zeg mij, hebt gij het land voor zoveel verkocht als de geldsom bedraagt die hier voor ons ligt? " En zij zei nog veel verharder dan tevoren Ananias, daar de omstandigheden waaronder zij ondervraagd werd er geheel op waren aangelegd om haar tot nadenken te brengen: Ja voor zoveel.

9.  En  Petrus  zei tot  haar:  Wat  is  het  dat  gij onder  u,  dat  gij  en  uw  man  samen  hebt overeengestemd te verzoeken de Geest van de Heere, die in de gemeente leeft. Waarom hebt gij willen beproeven of het u lukken zou Hem eveneens door leugen te misleiden, als men mensen bedriegt en daardoor Gods heiligdom, Zijn gemeente aan te tasten, alsof die niets dan een gewone vereniging van mensen was? Zie, opdat gij weet dat werkelijk de Heere bij hen is, zo zeg ik u krachtens de openbaring die ik heb omtrent hetgeen geschieden zal: de voeten van degenen die uw man begraven hebben, zijn voor de deur om dadelijk binnen te treden en zullen ook u uitdragen, die door hetzelfde oordeel als hij zult worden getroffen.

10. En zij viel, toen Petrus dit had gezegd, terstond neer voor zijn voeten, door de hand van de Heere neergeveld en gaf de geest, blies de ziel uit. En de jongelingen op het ogenblik dat dit geschiedde de deur  (vs.  6)ingekomen zijnde,  vonden haar  dood  en  droegen haar  uit.  Zij erkenden ook weer hier dat hun leeftijd hun de plicht oplegde dat treurig werk te verrichten en begroeven haar bij haar man (vgl. Openbaring 22: 15).

11. En er kwam grote vrees voor de nabijheid van God (Luk. 7: 16) over de gehele gemeente, die zo voor de tweede maal en op nog indrukwekkender wijze dan tevoren gewaar werd wat een hoge betekenis hun vergadering had (Num. 14: 5), dat juist zij de gemeente van God of de ware kerk was, de woonplaats van zijn heerlijkheid en Zijn levende tempel en eveneens kwam die vrees, zoals reeds boven (vs. 5) is opgemerkt, over allen die behalve de vorige bevestiging van de tegenwoordigheid van God ook dit tweede geval hoorden, want de dubbele begrafenis voor de stad wekte natuurlijk ook een tweevoudig opzien in de stad.

Tot  juiste  opvatting  van  deze  geschiedenis  moet  het  ons  eerst  duidelijk  worden  of  de plotselinge dood van dit echtpaar moet worden gehouden voor een oordeel, teweeggebracht door de apostelen ten gevolge van de hun verleende macht, of zij moet worden gehouden voor een handhaven van de kerkelijke tucht met goddelijke wonderkracht volbracht, of dat het een tussenbeide treden is van God zelf en als een gebeurtenis moet worden beschouwd die zonder medewerking van Petrus heeft plaatsgehad. Bij die eerste beschouwing heeft men de apostel van natuurlijke hardheid beschuldigd, die daarom zo afstotend was omdat hij de ter aarde uitgestrekte man dadelijk, zonder zijn vrouw erbij te roepen, liet begraven en verder dat hij deze  in  een  strik  liet  lopen,  om  in  hetzelfde  oordeel  te  vallen.  Men  heeft  daaruit gevolgtrekkingen gemaakt omtrent de bevoegdheid en macht van de kerk, die naar Katholieke

mening reiken tot aan de twee zwaarden van de paus. Bij de tweede opvatting hebben wij niet, zoals in hoofdstuk 8: 18vv. ; 13: 3v. een daad van kerkelijke tucht, die toch volgens 2 Kor. 13: 10 een macht is om te verbeteren en niet om te verderven, maar een daad van het goddelijk  verlossingswerk,  waarvan  de  betekenis  alleen  volgens  de  samenhang  van  de goddelijke raadsbesluiten kon worden vastgesteld. Nu kan het volgens hetgeen in vs. 9 Petrus tot Saffira zegt: "ziet, de voeten van degenen die uw man begraven hebben, zijn voor de deur en zullen u uitdragen, " zo voorkomen alsof hij krachtens zijn apostolische macht voor haar dezelfde straf bepaalt als vroeger voor haar man, zodat dus ook diens bestraffing zou zijn uitgegaan van de bepaling van zijn wil. Bij het gericht over het vergaderen van Korach is echter Mozes, omdat hij dit oordeel duidelijk voorziet en voorzegt (Num. 16: 25vv.) nog niet degene  die  het  besluit  en  volvoert,  maar  er  is  bij  hem  alleen  een  ingewijd  zijn  in  het voornemen  van  God  en  hij  bewijst   door  de  bekendmaking  daarvan  een  gezant   en gevolmachtigde van de Heere te zijn.  Evenmin heeft  in het  geval  dat  wij behandelen de apostel iets besloten en zich voorgenomen te doen, maar hij heeft pas nadat hij voor zijn ogen heeft gezien wat God met Ananias gedaan heeft, in de geest voorzien wat nu ook met Saffira zou plaatshebben. Hij was van hetgeen hij voorzag zo zeker dat het door de Geest van God was gewerkt, dat hij zonder enige vermetelheid tot een plechtig voorzeggen kon voortgaan. Dit moest hij dan ook doen om zijn apostolische waardigheid, voor de tweede maal door de leugen  ook  van de vrouw tegengestaan,  des te beslister  in de ogen van de gemeente te herstellen. Juist de omstandigheid, die men volgens het boven gezegde op de voorgrond stelt, om de apostel aan te klagen van hardheid en gevoelloosheid, dat namelijk aanstonds nadat Ananias was neergevallen en de geest had gegeven, jongelingen in de gemeente opstaan en de lijken  verwijderen,  dient  tot  een  vingerwijzing  van  welke  gezichtspunten  wij  het  vonnis moeten  aanzien.  In  Lev.  10:  4v.  vinden  wij  namelijk  eveneens  jongelingen  die  de  beide priesterzonen Nadab en Abihu, die gestorven waren omdat zij vreemd vuur voor de Heere hadden gebracht, hetgeen Hij hun niet had geboden (Lev. 10: 1v. Num. 8: 4) uitdragen met hun linnen rokken voor het leger. Als verder van Uza, die bij het vervoeren van de ark van Kirjath Jearim naar Jeruzalem zijn hand had uitgestrekt om deze bij haar wankelen vast te houden en tot straf daarvoor dat hij met voorbijzien van het goddelijk verbod het heiligdom te zeer was genaderd, door een plotselinge slag van God was neergeveld, in 1 Kron. 13: 10 eveneens wordt gezegd: "hij stierf aldaar voor het aangezicht van God, " dan hebben wij hier in de eerste plaats de dood van Ananias en vervolgens van Saffira zonder twijfel op dezelfde wijze te beschouwen - het is een sterven voor het aangezicht van de Heere. De Heere is in de gemeente  tegenwoordig;  zij  is  Zijn  heiligdom,  gebouwd  uit  levende  stenen,  een  tempel, waarin Hij werkelijk en waarachtig woont. Hun harten zijn de tafelen van zijn getuigenis, waarin Hij ter vervulling van de belofte (Jer. 31: 31vv.) Zijn wet heeft geschreven en de apostelen die daar zitten, zijn Zijn altaar, waarop de gemeente haar gaven brengt. Wie daarom vreemd vuur voor Hem brengt of met verachting van zijn majesteit en heerlijkheid, die in het bijzonder in de apostelen woont, het heiligdom aantast, die moet voor Zijn aangezicht sterven. Dat is het, wat in twee in het oog lopende feiten in de dood van die beiden, die uitdrukkelijk met één woord wordt genoemd, dat ook in hoofdstuk 12: 23 voorkomt en een ingrijpen van God als straffend Rechter tot een doden van de schuldige te kennen geeft, wordt aangetoond. Dat voelen en erkennen dan ook zij, die buiten de gemeente staande, van dat voorval horen, evenals de leden van de gemeente zelf. Daarom komt de grote vrees over allen van wie in vs. 5 en 11 sprake is, een heilige, diepe eerbied voor de onzichtbare God, die toch werkende nabij is en niet met Zich laat spotten. Het bewustzijn hoe onmiddellijk en enigszins "lichamelijk" (Kol. 2: 9) de Heilige Geest en door Hem God zelf in hem woont, vervult ook Petrus, zoals wij uit  Zijn bestraffende rede in vs. 3v. en 9 opmerken; maar toch mocht  hij het  vonnis vanwege lastering (Jud. 9) noch vellen, noch ook zelf bedenken; hij moest eerst in dat ene voorbeeld het zien, voordat hij het omtrent het tweede deel kon aankondigen. Nadat het dan

aan die beiden was volvoerd, is de christelijke gemeente zo zeer gewettigd als de tempel van God,  dat  deze,  zeker  volgens  een  aandrang  van  de  goddelijke  Geest,  in  plaats  van  de opperzaal van het bijzondere huis (hoofdstuk 1: 13v. ; 2: 1) voortaan de voorhof van Salomo in de tempel tot haar vergaderplaats kon maken (vs. 12). In deze toch zat de heerlijkheid van de Heere op de troon van de Cherubs en daar werd door hun vergadering op deze in het meest oostelijke deel van de tempel gelegen plaats, aan het nog ongelovig gebleven volk als het ware voor de ogen gesteld dat de wijzer op het uurwerk van God reeds nabij het einde van het uur van de genade was gekomen en de raderen aan de wagen steeds verder en verder rolden (Ezechiël. 10: 19); want terwijl in hoofdstuk 3: 1vv. de heerlijkheid van de Heere zich nog tegenwoordig betoonde aan de poort, genaamd de Schone, was zij nu reeds verder gegaan.

Gaan wij nu, nadat wij de betekenis van het lot van die lieden ons hebben duidelijk gemaakt, terug tot hun wijze van handelen, zo is tot rechte beoordeling daarvan de vraag van gewicht of de verkochte akker hun hele bezitting of slechts een gedeelte daarvan was, of zij dus in het eerste geval door het geld te brengen, dat zij voor de hele opbrengst van de akker uitgaven, huichelden hetzelfde te hebben gedaan dat Joses Barnabas volgens hoofdstuk 4: 36v. gedaan heeft, of in het laatste geval slechts in het algemeen het voorbeeld volgden van de overigen in de gemeente, die bezittingen hadden (hoofdstuk 4: 34v.), maar met inwendige tegenzin niet uit vrije liefde, hetgeen hen dan verleidde een deel van het geld achter te houden. Bij onze verklaring van de afdeling hebben wij voor de eerste opvatting beslist. Voor de juistheid daarvan spreekt reeds het nauw verband, waarin het begin van het vijfde hoofdstuk niet met het gehele slot van het vorige hoofdstuk (vs. 32vv.), maar in het bijzonder met hetgeen in de beide laatste verzen van Barnabas wordt meegedeeld, geplaatst is. Het woordje "en" (de= maar) moet tegenover hetgeen door de zo-even genoemde Leviet uit uitwendige drang van de Geest geschiedde en een reine en onbaatzuchtige daad was, nu iets plaatsen, dat uitwendig daaraan parallel is, maar inwendig daar juist tegenover staat. Is het dus, dat Ananias de daad van Barnabas heeft nagebootst en zich van zijn gehele bezitting heeft ontdaan, dan ligt het vermoeden voor de hand dat hij een gelijke plaats in de gemeente zocht, als deze Leviet reeds bezat en later nog meer bepaald innam, de plaats van een profeet (hoofdstuk 13: 1), waarop hij zich aanspraak wilde verwerven door  van alle grondbezit  afstand te doen. Het  is niet zozeer de grootheid van de gave die hij aan de voeten van de apostelen neerlegt waardoor hij wil  schitteren,  maar  de  grootheid  van  de  zelfverloochening,  waarmee  hij  van  alle  vast eigendom afstand heeft gedaan en alzo kon hij nu gemakkelijk op de gedachte komen (en zeker  heeft  zijn  vrouw,  met  wie  hij  zijn  plan  besprak,  hem  dergelijke  gedachten  als rechtvaardig weten voor te stellen), dat het terughouden van een deel van de opbrengst voor de zaak van zo groot belang niet was. Dat was echter in werkelijkheid van des te groter gewicht, naar mate er een grotere verblinding toe behoort, aan de ene zijde het ambt van de Geest te willen volvoeren en toch aan de andere zijde de Geest, die in de dragers van dit ambt woont, te willen verzoeken. De vraag door een uitlegger omtrent het oordeel gedaan, dat de leugenaar en zijn vrouw die zo mogelijk nog dieper in de leugen verstrikt was zo plotseling wegnam: "kon de Heilige Geest zondaren midden in hun zonde wegnemen? verraadt bij deze een niet gering gebrek aan ontwikkeld oordeel omtrent het christelijk-zedelijke, evenals zijn opvatting over de moord van de Erlanger student K. L. Sand, die door hem wordt voorgesteld als een schoon teken van die tijd, als een daad door die reine, vrome jongeling met zo’n geloof en zo’n vertrouwen verricht. In Jer. 31: 29v. was voor de tijd van het nieuwe verbond een zo verheven zedelijke Geest aan het hele volk van God beloofd dat het verderf, dat van een enkeling mocht uitgaan, zich niet verder mocht ontwikkelen noch verder verbreiden, maar tot de bewerker moest beperkt blijven en deze aanstonds zijn oordeel in zijn ondergang moest vinden.  De  vervulling  van  die  toezegging  was  daar  het  noodzakelijkst,  waar  het  verderf uitging van iemand, die naar een bediening in de gemeente zocht die juist ten doel heeft op

anderen  geestelijke  invloed  uit  te  oefenen  Deze  40:  37.  In  Jes.  60:  18  was  aan  de verbondsgemeente beloofd: "Er zal geen geweld meer gehoord worden in uw land, verstoring noch verbreking in uw landpalen, maar uw muren zult gij Heil noemen en uw poorten Lof. " Alzo is het oordeel, aan Ananias en Saffira overkomen, zoals wij in vs. 13 horen, voor de christelijke  gemeente werkelijk tot  roem en tot  een ongenaakbare bescherming geworden. Deze was van des te meer gewicht, daar de weldaden van de christelijke broederliefde, die armen  en  behoeftigen  bij  de  gemeente  ondervonden  (hoofdstuk  4:  34),  al  te  licht  een verlokking had kunnen worden voor onreine, zelfzuchtige, luie mensen, om het geloof met de mond te belijden en zich uitwendig door de doop te laten opnemen, opdat  zij die goede verzorging mochten verkrijgen.

12. a) En door de handen van de apostelen geschiedden in die tijd, waarvan in hoofdstuk 4: 32-5: 16 Ac 4. 32-37
gesproken wordt, vele tekenen en wonderen onder
het  volk (vgl. vs. 15v.), als feitelijk bewijs van de goddelijke verhoring van het gebed  in hoofdstuk  4:  30  en  zij  waren  allen  die  tot  de  christelijke  gemeente  behoorden  na  het voorgevallene in vs. 1-11 eendrachtig in het  voorhof van Salomo  (hoofdstuk 3: 11), hun toenmalige vergaderplaats, bijeen.

a) Mark. 16: 17 Hand. 2: 43

De eerste gevolgen van de vreselijke uitwerking van het apostolische woord is volgens vs. 11 de vrees en deze vrees komt niet alleen over allen die het horen, maar ook over de hele gemeente.  Het  was  toch  de  heiligheid  van  de  gemeente  geweest  die  zich  werkelijk  had geopenbaard in het oordeel over Ananias en Saffira, de gemeente had zich hier geopenbaard als het heilige vuur van het altaar, dat uitging om al wat onrein was te vernietigen (Lev. 10: 1vv.).  Zij  had  zelf  niet  in  die  mate  haar  eigen  heiligheid  gekend,  zoals  die  nu  in  deze gebeurtenis aan het licht was gekomen. Daarom kan zelfs zij de vrees niet verbannen, laat staan dat allen die daarbuiten zijn en van die heilige gestrengheid horen, moeten schrikken. Intussen  kon  deze  vrees  ook  nadelig  werken:  zij  kon  de  hemelse  glans  van  genade verdonkeren, waarin de gemeente moest schitteren. De oordelende, dodende macht is toch niet het wezenlijke in de gemeente, maar integendeel de gemeente is eigenlijk de schuilplaats, het  toevluchtsoord in de dagen van de laatste nood, de heilige berg  Zion, waarop alleen beschutting en bewaring te vinden is tegen de stormen, waarin de wereld teniet gaat (Joël 3: 5 Zach. 13: 1). Daarom wordt die indruk van vrees aanstonds weer daardoor overwonnen, dat door de handen van de apostelen vele tekenen en wonderen geschieden tot zegen voor het volk.

De toorn van God had door de mond van de apostelen twee huichelaars verteerd, maar een gehele menigte van ongelukkigen ondervond hulp door de handen van de apostelen. De Heere betoonde hierdoor dat het eerste een Hem onaangenaam werk, maar het tweede Zijn liefste bezigheid is. Te midden van de toorn gedenkt Hij de barmhartigheid en zoals Hij Zijn ijver tegen de bozen betoont, zo keert Hij Zijn hart van de ellendigen niet af.

13. En van de anderen die zich nog niet tot het geloof in Christus hadden bekeerd, maar in het Jodendom verhardden, durfde niemand zich bij hen voegen, niemand waagde het zich in de gemeente in te dringen, waardoor deze tot een mengsel van gelovigen en ongelovigen zou zijn geworden; maar het volk hield hen in grote achting, alsof zij een heilige gemeente vormden, die geen vreemde ongestraft mocht naderen (Num. 17: 13; 1 Tim. 3: 15

Het "eendrachtig in de voorhof van Salomo" moet een bewijs van kracht van de Heere zijn, omdat het staat te midden van betoningen van kracht. En inderdaad, het is er één en niet het minste. Was het ook niet een wonder dat het volk van God zo open en vrij, zonder vrees voor de Joden (Joh. 20: 19

) op een openbare plaats vergaderd kon zijn, nadat reeds de hoge raad had gedreigd? En nog meer, dat de gemeente van de Heere bewaard bleef voor vermenging met de wereld, dat de wereld in louter eerbied voor haar zich niet aan haar durfde toevoegen, omdat zij voelde dat zij zelf wereld wilde blijven en toch in de gemeente van de Heere niet blijven kon?

Het gericht over Ananias en Saffira was een openlijk getuigenis dat het de Heere niet te doen was om een grote gemengde hoop; daarom had het  ook  in het  begin  de uitwerking  dat niemand waagde zich er aan toe te voegen, maar dat de kracht van de Geest en van de waarheid, die men bij de gelovigen opmerkte, anderen terughield zich niet zonder grond voor iets uit te geven.

Het volk kreeg de indruk dat men zich geheel en al met ziel en geweten aan de besturing van de Heilige Geest moest overgeven, indien men zich aan de gemeente wilde aansluiten; dat derhalve een uitwendige gemeenschap voor de schijn alleen tot niets diende.

Nog tot op de huidige dag merkt men op dat valse zielen, die zich aan het woord niet willen houden, de omgang mijden met een ware dienstknecht van Christus en niet graag  in zijn nabijheid komen.

13. En van de anderen die zich nog niet tot het geloof in Christus hadden bekeerd, maar in het Jodendom verhardden, durfde niemand zich bij hen voegen, niemand waagde het zich in de gemeente in te dringen, waardoor deze tot een mengsel van gelovigen en ongelovigen zou zijn geworden; maar het volk hield hen in grote achting, alsof zij een heilige gemeente vormden, die geen vreemde ongestraft mocht naderen (Num. 17: 13; 1 Tim. 3: 15

Het "eendrachtig in de voorhof van Salomo" moet een bewijs van kracht van de Heere zijn, omdat het staat te midden van betoningen van kracht. En inderdaad, het is er één en niet het minste. Was het ook niet een wonder dat het volk van God zo open en vrij, zonder vrees voor de Joden (Joh. 20: 19

) op een openbare plaats vergaderd kon zijn, nadat reeds de hoge raad had gedreigd? En nog meer, dat de gemeente van de Heere bewaard bleef voor vermenging met de wereld, dat de wereld in louter eerbied voor haar zich niet aan haar durfde toevoegen, omdat zij voelde dat zij zelf wereld wilde blijven en toch in de gemeente van de Heere niet blijven kon?

Het gericht over Ananias en Saffira was een openlijk getuigenis dat het de Heere niet te doen was om een grote gemengde hoop; daarom had het  ook  in het  begin de uitwerking  dat niemand waagde zich er  aan toe te voegen, maar dat de kracht van de Geest en van de waarheid, die men bij de gelovigen opmerkte, anderen terughield zich niet zonder grond voor iets uit te geven.

Het volk kreeg de indruk dat men zich geheel en al met ziel en geweten aan de besturing van de Heilige Geest moest overgeven, indien men zich aan de gemeente wilde aansluiten; dat derhalve een uitwendige gemeenschap voor de schijn alleen tot niets diende.

Nog tot op de huidige dag merkt men op dat valse zielen, die zich aan het woord niet willen houden, de omgang  mijden met  een ware dienstknecht van Christus en niet graag in zijn nabijheid komen.

14. Die eerbiedige vrees bij de grote menigte was geen hinderpaal voor de voortgaande groei van de gemeente ook in omvang en er werden er meer en meer toegevoegd die de Heere Jezus Christus als de waarachtige en enige Heiland  geloofden, vele mannen zowel als vrouwen, waardoor de achting van het volk nog toenam en men vooral de apostelen vertrouwde als profeten van God, die met buitengewone gaven waren toegerust.

15. Alzo dat zij, de mannen onder het volk te Jeruzalem, de zieken uitdroegen op de straten en legden op bedden en beddekens, zodat die niet zelden langs gehele straten waren geplaatst, opdat, als Petrus kwam en de zieken voorbijging, ook maar de schaduw iemand van hen beschaduwen mocht en deze gezond werd (hoofdstuk 19: 11v.).

16. Ook buiten het gebied van de stad verbreidde zich het aanzien van de apostelen bij de Joden.  En  ook  de  menigte  van  de  omliggende  steden  kwam  gezamenlijk  te  Jeruzalem, brengende  zieken,  mensen  die  aan  natuurlijke  ziekten  leden  en  die  door  onreine  geesten gekweld waren, die allen genezen werden als de apostelen de handen op hen legden (vs. 12).

Het uur van de beslissing kwam voor Jeruzalem steeds dichterbij.

Onder het volk was een sterke gisting; juist in deze dagen lieten duizenden zich dopen. Zagen de apostelen terug op die dag, toen de gemeente van de gelovigen 120 namen telde (hoofdstuk 1:  15)  en zagen zij nu vele duizenden om zich verzameld (Lukas geeft  bij een zo  grote menigte geen getal meer op, zoals hij dat nog in hoofdstuk 4: 4 deed, toch zullen wij bij hoofdstuk 6: 6 zien, dat het getal van de christenen tot 7000 zielen was aangegroeid), zo kondigde zich aan hun ogen vol vreugde de in Jes. 60: 21 beloofde aangename tijd aan. Inderdaad  nam de  kracht  en  de  blijdschap  van  de  apostelen  van  dag  tot  dag  toe  en  de vatbaarheid van het volk voor wonderen en tekenen in Jezus’ naam was als de vatbaarheid van de omgeploegde aarde voor de regen van de hemel. Lukas wil hetgeen in vs. 15

verhaald wordt, aangezien hebben als gevolg van die toenemende bereidheid van de harten van het volk: voornamen en geringen dragen hun zieken langs de straten en leggen ze op zachte bedden of harde baren en het vertrouwen van de zieken op de man aan wiens voeten Ananias  en  Saffira  dood  waren  gevallen,  is  zo  sterk  dat  zij zeggen:  "indien  slechts  hun schaduw over ons kwam, wij zouden gezond worden. " Toen herinnerde Petrus zich die vrouw (Luk. 8: 43vv.

), die bij zichzelf sprak: "mocht ik maar Zijn kleed aanraken, dan zou ik gezond worden. " Toen Jezus, tot helpen gereed, sprak: "wie heeft Mij aangeraakt? " bevreemdde dat Petrus, heden bevreemdt het hem niet dat de hand van Jezus in de schaduw van zijn knechten de zieken tot hun genezing kan aanraken. "De Heer is uw schaduw" (Ps. 121: 5) antwoordde zijn ziel op het geloof van de zieken. Of hadden deze mensen, die op de schaduw van Petrus wachtten, zich bedrogen in hun geloof? Nee duidelijk wil Lukas ze mede insluiten in het woord aan het  slot  van vs.  16 :  "die allen genezen werden.  " Wie zich  ergeren aan de genezende  schaduw  van  Petrus  en  aan  de  evenzo  heilzame  zweetdoeken  van  Paulus  in hoofdstuk 19 verstaan de liefelijke en neerbuigende goedheid van God niet, waarmee Hij handelt met allen die hulp bij Hem zoeken, met een ieder naar diens begrip. De schaduw deed het zeker niet en wie zich zou hebben verlaten op de overschaduwing door een mens, zou

door de apostel, die de geesten proefde, bestraft zijn geworden; maar de kracht van God, die de zieken in Petrus zoeken, deed het en hij zag ze aan, evenals eerder (hoofdstuk 3: 4) de lamme en hij gaf hun wat hij had, naar hun geloof.

Een onderwijzer  wordt soms, als hij zijn eigen onvermogen erkent en ziet, mismoedig en denkt: wat zal ik uitrichten, daar ik zelf in de schaduw zit en meer op een schaduw dan op een levende lijk? Maar God kan het onaanzienlijkste, dat zich maar aan Hem overgeeft, tot grote dingen gebruiken, evenals de schaduw van Petrus.

Voor de laatste van de 70 jaarweken, in Dan. 9: 27 geprofeteerd: "Hij (de Messias) zal velen het  verbond  versterken  een  week,  "  hebben  wij als  aanvang  gevonden  het  optreden  van Johannes de Doper in de woestijn in de herfst van het jaar 26 n. Chr. Daar nu deze week hier haar toppunt of haar einde bereikt, waarom ook de Heere alles in het werk stelt, opdat Israël de tijd zou bekennen, waarin het bezocht wordt, duurt onze afdeling voort tot aan de herfst van  het  jaar  33  n.  Chr.  Tot  zolang  wordt  het  de  oversten  onmogelijk  gemaakt,  zich  te vergrijpen aan de apostelen van Christus en Zijn gemeente. Eerst moest het er toe komen dat zij zich tot een gemeente ook in het openbaar vormden (vs. 12). Daarom komt die naam dan ook in vs. 11 voor de eerste maal voor, terwijl zij vroeger gelovigen (hoofdstuk 2: 44; 4: 32 2. 44) werden genoemd (in hoofdstuk 2: 47 is het slotwoord "tot de gemeente" waarschijnlijk een  toevoegsel  van  andere  hand).  Des  te  sneller  gaat  het  nu  van  die  tijd  aan  met  de vijandschap van de Joden (vs. 17vv.) en wel valt de steniging van Stefanus (hoofdstuk 7) reeds in de winter van dit jaar, terwijl wat in vs. 17 tot hoofdstuk 6: 8 verhaald wordt nog tot de herfst behoort.

f. vs. 17-42 Het eerste lijden van de apostelen.

17. En de hogepriester Annas (hoofdstuk 4: 6) meende dat hij het steeds toenemend aanzien en de uitbreiding van de christelijke gemeente niet langer werkeloos mocht aanzien, maar nu besliste stappen daartegen moest doen. Hij stond op en allen die met hem waren, zijn gehele aanhang,  de  sekte  van  de  Sadduceeën,  die  er  zich  reeds  lang  aan  had  geërgerd  dat  de apostelen in Jezus de opstanding van de doden verkondigden (hoofdstuk 4: 2); en zij werden vervuld met nijdigheid, met fanatieke ijver.

8. En sloegen, waarschijnlijk in de tijd tussen de grote verzoendag en het loofhuttenfeest van 10-15 Tisri of oktober van het jaar 33 n. Chr., hun handen aan de apostelen. Zij lieten hen door de dienaars van de hoge raad gevangennemen en zetten hen in het huis van bewaring om hen de volgende dag voor het gericht te brengen.

Er moet wel enige uitwendige aanleiding zijn geweest dat Ananias met zijn aanhang zich juist nu genoopt voelt tegen de apostelen te handelen. Het ligt voor de hand die aanleiding te zien in het nabijzijnd loofhuttenfeest, waartoe het volk uit het gehele land zowel als uit andere landen naar Jeruzalem samenstroomde. Men wilde verhoeden dat de godsdienstige beweging, die te Jeruzalem en in het omliggende Judea was ontstaan, uiteindelijk nog het hele volk onder  de  ganse  hemel  aantastte,  hetgeen  door  de  buitengewone  wonderkracht,  die  de apostelen volgens vs. 15v. betoonden, zo bepaald kon worden voorzien. De bovendrijvende partij in de hoge raad is, evenals reeds in hoofdstuk 4: 1vv., die van de Sadduceeën. Tot deze behoorde zonder twijfel ook de hogepriester Annas met de leden van zijn familie en men heeft geen recht deze mededeling daarom als dwaling te verdenken, omdat Josefus slechts van één van de zonen van Annas vermeldt, dat hij een Sadduceeër geweest is, als zou daaruit zonder meer volgen dat de vader zelf met zijn overig zonen tot de Farizeeën zou hebben

behoord. Wij hebben daarentegen bij Joh. 11: 49 opgemerkt, hoe daar Kajafas in zijn grove behandeling van zijn collega’s zich geheel als een Sadduceeër gedraagt en wanneer nu de gelijkenis van de rijke man in Luk. 16: 19vv. op hem, Kajafas en de vijf zonen van Annas ziet,  zoals  wij  hebben  aangenomen,  dan  ligt  daarin  aanwijzing  genoeg  dat  zij  aan  geen opstanding,  tenminste niet  aan een leven aan gindse zijde van het  graf geloofden en dus Sadducees gezind waren. Maar, zo moeten wij hier vragen, hoe komt het toch dat, terwijl de eigenlijke vijanden en vervolgers van de Heere Jezus de Farizeeën waren en daarentegen de Sadduceeën, uitgezonderd de laatste catastrofe door Lazarus’ opwekking veroorzaakt en door Kajafas  volvoerd,  zich  meer  onverschillig  gedroegen  en  slechts  nu  en  dan  een  aanval beproefd hadden, tegenover de christelijke kerk de verhouding omgekeerd is? De Sadduceeën toch  zijn  de  eigenlijke  tegenstanders  geworden,  de  Farizeeën  nemen  daarentegen  een vriendschappelijke verhouding tot haar in; van verdragen komen zij tot beschermen (vgl. vs. 34vv. ; 23: 6vv.) en uiteindelijk zelfs tot gedeeltelijk toetreden (hoofdstuk 6: 7; 15: 5; 21: 20v Die  vraag  beantwoordt  Baumgarten  aldus:  "Hij,  die  door  Zijn  openbaring  in  geringheid, ondanks  welke  Hij beweerde de Messias te Zijn,  in Zijn krachtige tegenstand  tegen hun trotsheid en huichelarij, de ijveraars voor de wet voornamelijk een aanstoot was geweest, was nu niet meer. Zijn discipelen geloven wel aan Zijn Messianiteit, maar, daar zij volgens de wet handelen, een algemene bekering van Israël hopen en het herstel van het volk verkondigen, is de tegenwoordige gemeente voor het wettisch gevoel op verre na niet zo lastig als dat de tegenwoordigheid van Jezus was geweest. Geheel anders was het met de Sadduceeën, daar hun openlijk ongeloof aan het leven na de dood door elke apostolische prediking van Jezus’ opstanding als leugen werd tegengesproken. " P. Lange laat zich op de volgende wijze uit: "Het was even natuurlijk dat de Sadduceeën na de wending die de zaak van Christus in de verkondiging  van  zijn  opstanding  door  de  mond  van  Zijn  apostelen  nam,  als  verbitterde vijanden optraden, als dat nu vele Farizeeën konden beginnen in de vervolging van diezelfde zaak bedachtzaam en behoedzaam te worden. De eersten moesten niet alleen door het stout op de voorgrond treden van het door hen gehate dogma in de geestvolle verkondiging van het grote feit van de opstanding op het hoogst verbitterd worden, maar zij hadden nu ook een voorwendsel in de leer van de aanhangers van de Nazarener, die de Joden zo zeer gehaat was, tevens  het  lievelingsdogma  van  de  Farizeeën  te  vervolgen,  die  zij  vanwege  hun  aanzien overigens niet konden aanvallen. Voor de Farizeeën had daarentegen Jezus nu een andere betekenis dan vroeger. Hij stond niet meer daar als de arme feestreiziger van Nazareth, maar Hij werd verkondigd als de Opgestane met de hoogste glans van het wonder en van een hemelse heerlijkheid getooid. Wanneer zij zich juist niet konden verenigen met het geloof aan de  Opgestane,  zo  konden  zij toch  (zoals  vroeger  eens  MATTHEUS.  22:  34)  er  zich  in verblijden dat de Sadduceeën nu op zo bijzondere wijze de mond werd gestopt. Dat daarmee echter de sekte van de Farizeeën niet voor Jezus was gewonnen, zien wij spoedig daarop uit het fanatiek vijandig optreden van Saulus. "

19. a) Maar de engel van de Heere, die de apostelen van de hemel ter hulp werd gezonden, opende ‘s nachts op een niet nader te bepalen tijdstip (hoofdstuk 16: 9; 17: 10; 23: 31 de deuren van de gevangenis en leidde hen uit. De deur werd achter hen weer gesloten zonder dat de wachters iets van al wat er was voorgevallen (vs. 23) vernomen hadden. En de engel zei tot hen, toen hij ze nu in vrijheid had gesteld:

a) Hand. 12: 7; 16: 26

20. Gaat heen, wanneer de dag zal zijn aangebroken en staat met alle vrijmoedigheid op en spreekt in het buitenste voorhof van de tempel tot het volk van Israël al deze woorden van leven. Verkondigt dat in Jezus Christus de Gekruisigde en Opgestane het leven is (hoofdstuk

13: 26), dat de oversten u wilden verhinderen onder het volk op te wekken, daar zij u in de gevangenis hebben geworpen.

21. Toen zij nu dit gehoord hadden en zich tot het aanbreken van de dag naar huis hadden begeven, gingen zij vandaar tegen de morgenstond in de tempel en leerden. Zij predikten Jezus Christus.

Er is een goddelijk "maar", zegt een bekend prediker, (Ahlfeld) bij deze tekst, dat dikwijls een bespotter van alle menselijke plannen is: de mensen zijn gereed met hun boze raad, nu treedt dit "maar" tussenbeide. David zegt in de tweede Psalm : "de koningen van de aarde stellen zich op en de vorsten beraadslagen tezamen tegen de Heere en tegen Zijn Gezalfde, maar die in de hemel woont zal lachen, de Heere zal hen bespotten. " Dit "maar" van de goddelijke almacht  tegenover  de  menselijke  onmacht,  van  de  goddelijke  trouw  tegen  de  menselijke boosheid, kwam ook ten goede aan de gevangen apostelen en schoof de grendel van hun kerkerdeur. Door de bovenstaande woorden van onze geschiedenis moet, zoals duidelijk is, een  buitengewoon  goddelijk  ingrijpen  worden  bericht.  Hij die  aan  niets  wonderbaars  wil geloven,  niets  bovennatuurlijks  wil aannemen,  moet  de  handelingen  van  de  apostelen,  of liever de hele bijbel terzijde stellen en zijn nieuwsblad lezen. Hier werd het oude Psalmwoord (Ps. 34: 8) vervuld: "de engel van de Heere legert zich rondom degenen die Hem vrezen en rukt hen uit. " En indien wij in kommervolle nachten en in banden van droefheid op geen lichamelijke  engel  mogen  hopen  en  wachten,  willen  wij  ons  tenminste  verheugen  in  de waarheid dat de Heere nog altijd middelen en wegen genoeg heeft om de Zijnen in lijden te helpen en hen uit hun noden te rukken. Er is geen nacht van droefheid zo donker, waarin Hij niet een hemelse straal van licht en van troost in het duister kamertje van uw zorgen zendt, als gij op Hem hoopt en tot Hem bidt. Geen slot of grendel is zo vast, of Hij kan die openbreken in de nacht en u weer in vrijheid stellen. Hoop daarom, arme ziel! hoop en wees onversaagd. God zal u, als de ellende u drukt, door Zijn grote genade zelfs uit de hel rukken. Wacht slechts op die tijd, dan zult gij de zon van de schoonste vreugde aanschouwen.

De engel van de Heere dient hier niet alleen als orgaan van de wereldregering van God de Vader, maar veel meer als orgaan van de verhoogde Zoon van God. Hij grijpt niet alleen in de gebeurtenissen van het burgerlijke en gewone leven, maar tevens in de gang van het Godsrijk, in de ontwikkeling van de kerk van Christus. De apostelen stonden echter (vs. 26vv.) geheel anders  voor  de  hoge  raad,  als  zij  volkomen  vrijwillig  daar  kwamen,  dan  toen  zij  als gevangenen uit de kerker waren voorgeleid. Wat  vele uitleggers beweren, dat het wonder zonder doel is, is dus slechts een schijn, die ook de omstandigheid dat de apostelen toch gegeseld werden, niet tot werkelijkheid kan maken.

Als  de  getuigen van Jezus gegeseld werden en wel op bevel van de overpriesters en  de oudsten van Israël (vs. 40), ligt  daarin  geen  bewijs dat  Jezus niet  de HEERE is en Zijn gemeente niet het ware Israël? Deze verkeerde gevolgtrekking kan alleen door een feit, alleen door een goddelijk teken worden weggenomen: juist dit is de betekenis van de wonderbare redding van de apostelen uit de gevangenis door de engel. Zoals Jezus alleen door het noemen van Zijn naam de aangrijpende vijanden eerst terneer slaat, voordat zij de hand aan Hem durven leggen (Joh. 18: 4vv.) en daardoor het feitelijk bewijs geeft dat Hij Zich uit vrije wil aan hen overgeeft, zo laat Hij hier door het zenden van Zijn engel eerst de hoge raad in zijn volslagen radeloosheid ervaren dat  zij geen macht  heeft  over  Zijn getuigen; maar dat  die macht slechts van boven was gegeven. Men hoeft zich er niet over te verwonderen dat noch de apostelen, noch de rechters bij de samenspraak in vs. 27vv. van de wonderbare bevrijding spreken. De rechters zullen er weinig lust in gehad hebben op de oorzaak van de gehele

moeilijkheid terug te komen; de apostelen wilden ook eens van de gelegenheid gebruik maken om voor de hoge raad hun geloofsbelijdenis uit te spreken, zodat hierbij de wijze van hun bevrijding op de achtergrond kwam. Alleen heeft men zich daarover te verwonderen, dat de rechters ondanks het wonder in hun haat en in hun vervolgen voortgingen, doch de Schrift en de ervaring bewezen dat het macht bezitten op aarde overal waar geen rein geweten leeft, met een geheel eigenaardige verblinding verbonden is.

Het was een opdracht die de engel de apostelen gaf! Niet: "gaat heen en verbergt u, " maar "gaat heen en staat"; niet "spreekt daarvan tot de uwen" (hoofdstuk 4: 23), maar "spreekt in de tempel tot het volk". Tot volvoering van zo’n opdracht zijn mensen nodig, die niet te rade gaan bij vlees en bloed (Gal. 1: 16), maar bij wie het altijd is: "Heere! op Uw woord" (Luk. 5: 5). Met zulke mensen kan hun Heer ook iets beginnen, zij weten de woorden van dat leven te verkondigen, zij kunnen op zichzelf wijzen en zeggen: "Ons hele leven, iedere stap die wij doen, is een getuigenis voor het leven van de Heiland; Hij leeft alleen en wij zijn slechts leem in Zijn hand (Jes. 45: 9).

"Van leven, " zegt de engel, want het leven in Christus, de levende, is ook steeds de vreugde van de engelen en hun hoogste loflied: "van leven", dat ons engelvreugde geeft om te zien (1 Petrus 1: 12), dat het eeuwige element is van u en van allen die zalig worden, dat van u uitgaat  tot  de  kinderen  van  de  dood  en  waarvan  de  zichtbare  tekenen  reeds  Jeruzalem vervullen. "Al deze woorden van leven" moeten de apostelen spreken; de Heere heeft  ze verordend  om  Zijn  getuigen  te  zijn  te  Jeruzalem.  Deze  roeping  moeten  zij  getrouw waarnemen, totdat zij alles hebben gesproken wat hun bevolen is in het verkondigen van de gehele raad van God ter zaligheid. "In de tempel tot het volk" moeten zij spreken, opdat hij die de naam van de Heere zal aanroepen, gered zal worden uit het ontaarde volk van de tempel, dat in de tempel wegzinkt en toegevoegd zal worden tot het volk van de eeuwig levende tempel. Zij moeten blij heengaan en vrolijk optreden met hun evangelie, zonder vrees voor de hogepriester die tegen hen is opgestaan. De apostelen hebben zeker in deze nacht van hun gevangenschap  wel gevraagd:  "Heere! is onze zending  voor  Jeruzalem nu  ten einde gebracht? " Toen antwoordde de Heere hun evenals later  de apostel  Paulus te Corinthe (hoofdstuk 18: 9v.). Nog mochten zij Jeruzalem niet verlaten, de zonde van de oversten was nog  niet  vol en  het  geduld  van  de  Heere  nog  niet  uitgeput:  "gaat  door  de  wijken  van Jeruzalem",  dit  profetische  woord  (Jer.  5:  1)  had  op  hen  betrekking  "en  ziet  nu  toe  en verneemt en zoekt op haar straten of gij iemand vindt, of er één is die waarheid zoekt, dan zal Ik haar genadig zijn.

21b.  Maar  de hogepriester,  die nog  niets vermoedde van hetgeen volgens vs.  19vv.  was geschied en die met  hem waren,  zij,  die zijn partij,  zijn bondgenoten  waren (vs.  17vv.), gekomen zijnde de dag nadat zij de apostelen in de gevangenis hadden laten werpen (vs. 17v.) om nu hun proces te stellen, was gezeten in de vergaderzaal van de hoge raad, die zich in het hogepriesterlijk paleis bevond (MATTHEUS. 26: 57vv.). Zij riepen de raad tezamen en al de oudsten van de kinderen van Israël, opdat die zitting een voltallige en zeer plechtige zou zijn en zij zonden naar de kerker  gerechtsdienaars om hen die geoordeeld zouden worden, te halen.

22. Doch toen de dienaars daar op de bedoelde plaats kwamen, deden zij de deuren open om hun last te volbrengen; zij vonden hen echter tot hun grote verwondering in de gevangenis niet, maar zij keerden terug naar de vergaderzaal van de hoge raad en boodschapten hun meesters dit.

23. Zeggende: Wij vonden wel de kerker met alle verzekerdheid toegesloten en de wachters buiten  staande  voor  de  deuren,  zodat  er  niet  het  minste  spoor  werd  gezien  van  een wegvoering, die zou zijn geschied of van een ontvluchten van de gevangenen, maar toen wij die  geopend  hadden,  vonden  wij  niemand  daar  binnen.  Wij  kunnen  dus  volstrekt  niet verklaren wat er is voorgevallen.

24. Toen nu de hogepriester Annas en de hoofdman van de tempel, die de vorige dag de gevangenneming van de apostelen had doen plaatshebben en ook in de hoge raad aanwezig was om hen na de veroordeling tot aan de volvoering van het vonnis in verdere bewaring te nemen en de overpriesters die tot de hoge raad behoorden, deze woorden hoorden, werden zij in  verlegenheid  gebracht  over  hen.  In  radeloosheid  zagen  zij elkaar  aan,  alsof zij elkaar wilden vragen wat toch dit worden zou, welke verdere voortgang de zaak van de apostelen zou hebben, omdat zichtbaar een hogere macht tot hun bevrijding was werkzaam geweest.

De engel had de deuren van de gevangenis met alle nauwkeurigheid weer achter de apostelen gesloten. Wie ogen had om te zien, moest zien dat andere handen dan mensenhanden hier hadden gearbeid, want ook de wachters hadden niets gehoord  en konden geen verklaring geven. Tegelijk klopte bij deze wachters de liefelijkheid van de Heere aan. Daarom moest de engel ervoor zorgen dat niemand hen van nalatigheid zou kunnen beschuldigen. Nu komt te midden van de vleselijke gerustheid van degenen die gericht willen houden, het woord van de dienaars die hun rapport  in de juiste vorm overbrengen,  als een  bliksemslag.  Zij worden ontzet  over  de  apostelen,  wat  dat  toch  zou  worden:  een  hand  uit  de  hoogte  heeft  hen aangeraakt en zij zakken ineen, zij worden ontroerd en worden radeloos. Maar dat zij zichzelf schuldig verklaren en God de eer moesten geven, komt hun niet in de gedachte. Zij hebben er geen  lust  toe  om  te  onderzoeken  wat  er  geschied  is,  zij  vrezen  nog  sterker  te  worden aangegrepen. Over één zaak slechts zijn zij bekommerd: wat er zou worden van hun macht en eer, als dat zo voortging.

Zij zullen zo lang voortgaan met hun verzet en tegenstreven totdat zij tot de bergen moeten roepen op hen te vallen (Luk. 23: 30 Openbaring 6: 15vv.) en hen te bedekken voor de troon van de Almachtige.

25. En er kwam iemand die van de gevangenneming van de apostelen op de vorige dag en de terechtzitting van de hoge raad op heden ter beslissing van die zaak op de hoogte was, om de overpriesters en oudsten een voor hen gewichtigbericht over te brengen en deze boodschapte hun, zeggende: Ziet, de mannen, die gij in de gevangenis gezet hebt en door de hoofdman van de tempel daar niet meer zijn gevonden, staan in de tempel en leren met alle vrijmoedigheid het volk, alsof er niet het minste beletsel was.

26. Toen ging de hoofdman heen naar de tempel met de gerechtsdienaren en bracht hen naar de vergaderzaal, doch niet met geweld, maar zich tot een gewone uitnodigingbepalende (want zij vreesden het volk, a) opdat zij niet gestenigd werden, als zij opnieuw de handen aan de apostelen wilden slaan). Een eenvoudige uitnodiging was ook genoeg; de geroepenen volgden zonder tegenspraak de hoofdman en de dienaren.

a) MATTHEUS. 21: 26 Hand. 4: 21

Deze  ongeroepen  getuige  moge  voor  of tegen  de  apostelen  hebben  willen  getuigen,  zijn mededeling was als de donder bij de bliksem van het eerste bericht. Zie deze beide beelden: de overpriesters en oudsten in radeloosheid en verlegenheid zittende, bleek van vrees en rood

van toorn, daarentegen de apostelen met vast vertrouwen en blij gelaat staande in de tempel en het volk lerende met juichende opening van hun mond. Als vervolgens de hoofdman van de tempel komt om de uitnodiging van de hoge raad over te brengen, gebruikt hij zachte woorden en zij laten zich gewillig wegvoeren. Door de engel van de Heere uit de gevangenis geleid, wisten zij het met nieuwe zekerheid dat de overheid over hen geen macht zou hebben, indien deze hun niet van boven was gegeven en voor deze macht bogen zij zich met moed en gehoorzaamheid.  Had  het  volk  werkelijk  naar  de  stenen  gegrepen,  zoals  de  hoofdman vreesde, dan zou hij zich achter Petrus hebben kunnen verbergen; deze zou, denkende aan Gethsémané,  hem hebben  beschermd;  maar  reeds  zou  de  aanblik  van  de  heilige  mannen voldoende geweest zijn om de hartstochten van het volk te bedaren en aan alle vlees stilte te gebieden.

De vrees van God maakt zonder vrees, dat zien wij aan de apostelen; goddeloosheid maakt bevreesd, dat zien wij aan de hogepriester en zijn hoofdman.

Merkwaardig is het zoals hier de stemming van het volk voorkomt. De wacht moet het voor mogelijk houden dat  het  volk haar kon stenigen, als zij tegen de apostelen geweld wilde gebruiken. Zonder twijfel was dit  het  toppunt  van volksgunst, verklaarbaar uit  de talrijke weldaden  aan  hele  families,  door  genezing  van  hun  zieken,  zowel  als  uit  de  jongste gebeurtenis, dat de apostelen de vorige dag waren gevangen en zonder menselijk toedoen, door Gods tussenbeide treden waren bevrijd en ten gevolge daarvan, zoals vanzelf spreekt, met bijzondere kracht en blijdschap tot het volk spraken.

27. En toen zij hen naar het hogepriesterlijk paleis gebracht hadden, stelden zij, de hoofdman en de dienaren hen, de apostelen, voor de nog vergaderde raad. En de hogepriester vroeg hen, teneinde hen over hun gedrag rekenschap te doen geven. Hij sprak geen enkel woord over de wijze van hun bevrijding uit de gevangenis, tevreden dat hij ze toch nu weer in handen had en ze ter verantwoording kon roepen. En hij zei:

28. Hebben wij, toen wij u eerder lieten gaan (hoofdstuk 4: 21), u niet ernstig aangezegd, dat gij in deze naam niet zoudt leren, waarin gij voor het volk predikt? En ziet, gij hebt op dat verbod volstrekt geen acht geslagen, maar met deze leer van u Jeruzalem vervuld. Gij hebt de Gekruisigde  zo  ijverig  als  de  Christus  van  God  en  als  de  door  Mozes  beloofde  Profeet voorgesteld (hoofdstuk 2:  36; 3:  18v.)  en gij wilt  het  bloed van deze Mens,  die wij als godslasteraar hebben veroordeeld, over ons brengen, alsof wij door dat vonnis onschuldig bloed hadden vergoten en nu Gods rechtvaardige wraak moesten vrezen.

29. Maar Petrus, als woordvoerder en de andere apostelen, die naast hem stonden en zijn woord toestemden, antwoordden en zeiden: Men moet God meer gehoorzaam zijn dan de mensen. Dat hebben wij u reeds eerder geantwoord (hoofdstuk 4: 19v.) en tevens, daar wij het getuigenis ons door God geboden niet kunnen nalaten, ook vooraf gezegd, dat wij zouden voortgaan met te doen wat gij ons wilde verbieden; wij hebben dus niet beloofd uw gebod te houden en gij hebt dus geen recht ons voor u te stellen als hadden wij ons woord gebroken.

Edele, mannelijke taal! Zij getuigde opnieuw van de vervulling van de belofte, door de Heer aan Zijn dienaren gedaan en was de rotsman waardig. Wij bewonderen zijn kloekmoedige standvastigheid en die van zijn medeapostelen. Al ziet de hogepriester hen met nijdige ogen aan, al ondervraagt hij hen op een wijze en een toon die getuigen van hetgeen er omging in zijn binnenste, al werpt men van alle zijden op hen dreigende blikken, al staat hun strenge straf,  ja  wellicht  de  dood  zelf  te  wachten,  zij  vrezen  niet,  noch  vragen  de  Raad  om

verschoning, maar leggen met onverschrokken vrijmoedigheid het beginsel bloot waaruit zij handelen en geven, aan dat beginsel getrouw, ook nu getuigenis aangaande Jezus, op een wijze die doet zien hoe innig zij overtuigd zijn van hetgeen zij predikten, hoe weinig zij zich om  de  bedreigingen  van  de  Raad  bekommeren  en  dat  zij vast  besloten  hebben  met  hun prediking voort te gaan, er moge van komen wat er wil. Zo stond ook Luther eens voor zijn vijanden, toen hij zei: "hier sta ik; ik kan niet anders, God helpe mij! " Zouden wij ook zo’n geloof en zo’n moed openbaren, als wij in dergelijke omstandigheden ons bevonden? Ach! hoe dikwijls zwijgen wij van onze Heer reeds dan, als wij voor niets te vrezen hebben; ja zelfs als men verwacht dat wij van Hem zullen spreken en onze woorden ingang zouden vinden. Wij belijden voor U onze tekortkomingen, verhoogde Heer en Zaligmaker! Vergeef ze ons genadig! Vermeerder in ons het geloof! Schenk ons gepaste vrijmoedigheid, om steeds voor U uit te komen! En geef ons kracht om altijd getrouw te zijn aan dit beginsel: men moet God meer gehoorzaam zijn dan de mensen!

30. Zo weinig kunnen wij ook nu uw gebod aannemen, dat wij integendeel zelfs voor u, die eveneens tot Israël behoort, zullen prediken wat ons door God is bevolen, namelijk: a) de God van onze vaderen heeft Jezus van de doden (hoofdstuk 2: 24; 3: 15; 4: 10) opgewekt die gij met eigen hand omgebracht hebt, Hem hangende aan het hout. En u hebt Hem gedood door Hem aan het kruis te hangen (hoofdstuk 10: 39) alsof Hij een van God vervloekte was (Deut. 21: 22v.).

a) Hand. 13: 29; 1 Petrus 2: 24

31. Deze heeft God opgewekt uit de doden en in Zijn hemel opgenomen en zo door Zijn rechterhand, in tegenstelling tot hetgeen door u werd gedaan, a) verhoogd tot een Vorst in Zijn rijk en een Zaligmaker voor Zijn volk om Israël door het geloof in Zijn naam te geven bekering en vergeving van de zonden (Hand. 2: 32-36).

a) Hand. 3: 15 Filippenzen 2: 9

Onze Heere Jezus, die eens is gekruisigd, gestorven en begraven, is nu gezeten op de troon van de heerlijkheid. De hoogste plaats in de hemel behoort Hem onbetwistbaar toe. Het is een liefelijke gedachte, dat Christus’ verhoging in de hemel een vertegenwoordigende verhoging is.  Hij  is  verhoogd  aan  de  rechterhand  van  de  Vader  en  ofschoon  Hij  als  de  HEERE bijzondere heerlijkheid bezit, waaraan geen eindige schepselen deel kunnen hebben, is toch de eer die Jezus in de hemel als Middelaar ontvangt, het erfdeel van alle heiligen. Het is verrukkend om te peinzen over de innige gemeenschap van Christus met Zijn volk. Wij zijn in werkelijkheid  één  met  Hem,  wij  zijn  leden  van  Zijn  lichaam  en  Zijn  verhoging  is  onze verhoging. Hij zal ons geven met Hem te zitten op Zijn troon, zoals als Hij overwonnen heeft en is gezeten met Zijn Vader op Zijn troon. Hij heeft een kroon en Hij geeft ook ons kronen. Hij heeft een troon, maar het is Hem niet genoeg zelf een troon te hebben, Zijn koningin moet aan Zijn rechterhand staan, bekleed in "goud van Ofir". Hij kan niet verheerlijkt Zijn zonder Zijn bruid. Gelovige, zie nu op Jezus, laat het oog van uw geloof Hem aanschouwen met vele kronen op het hoofd en bedenk dat gij Hem eens gelijk zult zijn, als gij Hem zien zult zoals Hij is. Gij zult niet zo groot, gij zult niet zo goddelijk zijn als Hij, maar toch zult gij in zekere mate dezelfde eer delen, dezelfde zaligheid en dezelfde waardigheid genieten, die Hij bezit. Wees tevreden om een korte tijd hier op aarde onbekend te zijn en uw vermoeiende weg door de velden van de armoede of over de heuvelen van de beproeving heen te wandelen, want weldra zult gij met Christus heersen; immers Hij heeft ons gemaakt tot koningen en priesters van God en wij zullen in alle eeuwigheid heersen. Wat een wondervolle gedachte voor Gods

kinderen! Christus hebben wij als onze heerlijke vertegenwoordiger in de hemel en spoedig zal Hij komen  en  ons  tot  Zich  opnemen  om daar  met  Hem te  zijn,  Zijn  heerlijkheid  te aanschouwen en in Zijn vreugde te delen.

32. En wij zijn Zijn getuigen van deze woorden; wat wij zo-even van Zijn opstanding en verhoging zeiden, kunnen wij bevestigen met alle zekerheid, want wij hebben Hem als de Opgestane met eigen ogen gezien en met onze handen getast; wij hebben Hem ten hemel zien opvaren (hoofdstuk 10: 40v. ; 1: 9v.) en ook de Heilige Geest is een getuige dat Hij tot Vorst en Zaligmaker  verhoogd is (Joh.  15: 26),  die  God  gegeven heeft  aan degenen die Hem gehoorzaam zijn en, naar Zijn eis, in Jezus gelovig zijn geworden; met die Geest vervuld zijn zij toch geheel anders dan zij die niet geloven (hoofdstuk 2: 33).

De hogepriester zegt geen woord van de gevangenis, die leeg geworden is. Onmogelijk heeft hij geheel de pijnlijke gedachte kunnen terzijde stellen of God niet Zijn hand in deze zaak had; maar God te ontvluchten is Zijn godsdienst. Hij wil de verklaring van het raadsel van die nacht niet weten en de verhoogde hand van de Heere niet zien (Jes. 26: 11). Daarom stelt hij behoedzaam de  vraag  zo,  dat  de  apostelen  zich  niet  hebben  te  verantwoorden  over  hun ontkomen uit de gevangenis. Hij spreekt ze niet aan als rebellen, die het uitdrukkelijk gebod van de overheid hebben verbroken. Of het gebod: "gij zult in deze naam niet leren", voor God rechtvaardig was, willen de oversten niet onderzocht hebben; zij hebben het geboden, daarom moet het recht zijn en het woord van Petrus en Johannes: "wij kunnen het niet nalaten", houden zij voor niets dan een wijze van spreken.

Daardoor,  dat  de  hogepriester  dadelijk  aan  het  onlangs  de  apostelen  gegeven  bevel bedreigingen verbond en het gehele gedrag van hen aanstonds als ongehoorzaamheid jegens het Sanhedrin voorstelt, geeft hij duidelijk te kennen dat hij over de eigenlijke zaak niet wil handelen, dat hij deze reeds aanziet als ten einde gebracht, dat hij dus, staande op dat zuiver formeel standpunt van behandeling, zich slechts in zijn vijandschap tegen het evangelie heeft verhard. Zo nemen ook de apostelen de zaak op en nemen dientengevolge hun standpunt in. In plaats van zoals vroeger hun eerbiedige erkenning van de overheid uit te spreken, beginnen zij  dadelijk  met  hetgeen,  waarheen  zij  zich  bij  de  eerste  verhandeling  gedrongen  zagen. Alleen spreken zij hun overtuiging beslister uit in dezelfde mate als zij zien dat de raad in de beslistheid van zijn vijandschap is voortgegaan. Zij spreken het dadelijk uit dat zij in degenen die over hen ten gerichte willen zitten, in zoverre zij zich uitspreken tegen de verkondiging van Jezus’ naam, slechts mensen kunnen zien en dat zij tegenover deze mensen God stellen en daarom ook geen ogenblik in twijfel staan wie zij wel en wie zij niet moesten volgen.

De apostelen, opnieuw uit de tempel waarin zij het volk leerden, voor de volle raad gebracht (vs. 20), worden ondervraagd waarom zij zich aan het verbod niet gehouden hebben om te leren  in  deze  naam,  de  naam  van  Jezus,  die  wel  de  historieschrijver  (vs.  40),  de  zaak verhalende, uitdrukt, maar die de Hogepriester of iemand van de raad zich zorgvuldig wacht uit  te  spreken.  Opmerkelijk  is  het  dat  tot  op  de  huidige  dag  de  echte,  maar  aan  Jezus ongelovige  Israëliet  zich  onthoudt  van  het  uitspreken  van  de  naam  van  de  HEERE,  uit bijgeloof, ontzag van Jezus, uit ongelovige afkeer. Daar is intussen, zowel in het verzwijgen van de naam Jezus, die zij verachtend "deze mens" noemen, als in dit woord: "Gij wilt Zijn bloed   over   ons   brengen",   een  soort   van  geheime   angst   niet   te   miskennen,   terwijl onwillekeurig daarbij voor de geest komt de kreet, eenmaal op aanstoking van deze oversten door het Jeruzalemse volk geslaakt.

Er lag in de beschuldiging: "Gij wilt het bloed van deze mens over ons brengen", iets waars. Petrus toch zegt vervolgens de leden van het Sanhedrin in het aangezicht: "Gij hebt Hem omgebracht, hangende Hem aan het hout. " Maar deze hatelijke, wraakzuchtige, vijandige gezindheid, die de hogepriester de apostelen toedichtte, was de hunne niet. Integendeel ligt in vs. 31 middellijk ook voor de synedristen een prediking tot bekering en van vergeving voor de zonde.

Ook  heden nog zouden wij, predikers van het evangelie, Christus’ bloed over u, geliefde toehoorders, over het gehele volk, over de gehele wereld willen brengen, ten eerste opdat gij uw zonde ziet in dit bloed, en boetvaardig erkent: ik, ik en mijn zonden, die zijn als korrels zand aan de zee, hebben U de ellende veroorzaakt, die U trof en al die vreselijke martelingen; maar vervolgens ook dat gij in dit bloed reiniging vindt  van uw zonden, gerechtigheid en zaligheid  en met vreugde erkent: "Christus’ bloed en gerechtigheid is mijn sieraad en het kleed van mijn eer; daardoor zal ik kunnen bestaan voor God, en daardoor de hemel ingaan. "

33. Toen zij nu dit hoorden, barstte hun, de Hogepriester en zij die met hem waren (vs. 17, 21) het hart; op een andere wijze trof het hen dan de mannen in hoofdstuk 2: 37 ; boosheid en ergernis doorsneed hen evenals een zaag het hout doorsnijdt (hoofdstuk 7: 54) en zij hielden raad om hen te doden, zij openbaarden elkaar nu reeds luidop hun gedachten.

Wat de Sadduceeën met elkaar beraadslagen vernamen ook de twaalven. Het moment scheen gekomen te zijn, waarop zij met hun dood de Heere zouden verheerlijken. Hun leven hangt aan een zijden draad. Maar evenals in de verlopen nacht voor de deur van de gevangenis een goddelijk "maar" trad (vs. 19), zo gaat het ook hier verder met zo’n "maar. "

Wie zou van de leermeester van Paulus (hoofdstuk 22: 3), die als Farizeeër de christenen ten bloede vervolgde, wie zou van Gamaliël, die de vervaardiging van de vloek van de synagoge tegen de christenen Jer 29: 14 wordt toegeschreven, zo’n optreden en zo’n woord als later wordt bericht hebben kunnen verwachten?

De gehele loop van de zaak is een feitelijk bewijs ervan dat Jezus Christus, door de Vader verhoogd, heerst ook te midden van Zijn vijanden (Ps. 110: 2). Hij weet, waar het nodig is, uit het leger van de vijanden van Zijn woord een man te nemen, diens geweten zo te bewegen dat Hij uit godsvrucht zich tegen het goddeloze plan verzet: Hij weet de gemoederen te besturen, zodat zij naar de waarschuwing luisteren en afzien van een gewelddadige onderdrukking van de getuigen van Jezus.

34. Maar een zeker Farizeeër stond op in de raad om te verhinderen dat de gedachten om hen te doden tot een werkelijk besluit kwamen, een man, met name Gamaliël, een leraar van de wet Ezr 7: 6, in waarde gehouden, in groot aanzien staande bij al het volk en deze gebood, omdat nu een beraadslaging van het college moest plaatshebben (hoofdstuk 4: 15), dat men de apostelen enige tijd zou doen buiten staan.

35. En hij zei, toen dit geschied was, tot hen, tot  de overpriesters en schriftgeleerden en oudsten,  die met  hem in het  college zaten Uit  2:  4:  Gij Israëlitische  mannen,  (van deze eervolle aanspraak (hoofdst. 4: 12) had zich Kajafas in Joh. 11: 49v. niet bediend volgens zijn ruw wijze, maar hier spreekt de Farizeeër!) ziet voor u toe, wat gij doen zult aangaande deze mensen. Zijt omtrent deze mannen op uw hoede, dat gij niet voorbarig en onbedacht beslist, hoe gij omtrent hen wilt handelen.

36. Laat mij, om u te tonen hoe gij zonder enig gevaar voor het openbaar welzijn u stil van alle ingrijpen in deze zaak kunt onthouden en de verdere ontwikkeling van de zaak eerst nog kunt afwachten, enige geschiedkundige feiten herinneren!
a) Want vóór deze dagen, in een tijd die nog vóór deze tegenwoordige periode ligt (Zach. 8: 10v.), stond onder ons volk Theudas op (Slotw. van 1 Makk. No. 11 e), zeggende dat hij wat was,  een  bijzondere  door  God  verwekte  en  geroepen  persoonlijkheid,  die  een  getal  van omtrent vierhonderd mannen aanhing, die is omgebracht en allen die hem gehoor gaven zijn verstrooid en tot niet geworden, zodat de zaak een treurig einde heeft gehad.

a) Hand. 21: 38

37. Na hem, ongeveer twaalf jaren later, stond op Judas, de Galileër in de dagen van de beschrijving Lu 2: 5 en maakte veel volk van de Romeinse opperheerschappij afvallig achter zich, daar hij beweerde dat Gods volk aan geen buitenlandse heersers onderworpen mocht zijn; en deze is ook in zijn zaak beschaamd geworden en vergaan en allen die hem gehoor gaven, zijn verstrooid geworden.

38. Uit de aangevoerde voorbeelden blijkt duidelijk dat een godsdienstige beweging, zonder Gods bevel en bijstand begonnen, vanzelf weer teniet  gaat. En nu zeg ik u, u mijn raad omtrent  dit  geval gevende:  houdt  af van deze mensen en laat  hen gaan, vervolgt  ze niet verder; a) want indien deze raad, of dit werk, dit stichten van een sekte, dat door hen is begonnen en tot hiertoe reeds is uitgevoerd, uit mensen is, hetgeen zeer goed zou kunnen zijn, dan zal het gebroken worden, ook zonder uw toedoen na kortere of langere tijd.

a) Spr. 21: 30 Jes. 8: 10 MATTHEUS. 15: 13

39. Maar indien het uit God is, hetgeen mij wel waarschijnlijk voorkomt, dan kunt gij dat met alle aanwending van maatregelen van geweld toch niet breken. Nu waarschuw ik u dan ook voor  uw  eigen  wil  tegen  dergelijke  maatregelen  van  geweld,  opdat  gij  niet  misschien bevonden wordt ook tegen God te strijden en slechts uzelf daardoor de ondergang bereidt.

In het Oude Testament komt de naam Gamaliël (=" God heeft ons welgedaan alleen in Num. 1: 10 en 2: 20 voor van de hoofdman van de strijdbare manschappen van Manasse. In de tijd van het Nieuwe Testament en later vinden wij bij de Joden twee mannen van deze naam. 1) Gamaliël de oudere, over wie hier moet worden gesproken, was een zoon van de Rabbi Simon en  kleinzoon  van  de  beroemde  Hillel  De  24:  1,  wiens  werkzaamheid  tijdens  de  keizers Tiberias,  Caligula  en  Claudius  zo  zeer  bij  het  volk  in  aanzien  was,  dat  men  hem  de heerlijkheid van de wet noemde, hem voor het eerst de titel van Rabban Uit 23: 7 gaf en de vaststelling  van  de  jaarlijkse  kalender,  van  de  nieuwe  maanden,  schrikkelmaanden  enz. overliet. Als jaar van zijn dood wordt het 18de vóór de verwoesting van Jeruzalem genoemd; 2) Gamaliël de jongere, zoon of kleinzoon van de vorige, verenigde te Jamma, waarheen na de verwoesting van Jeruzalem een overblijfsel van de Rabbijnse aristocratie was gevlucht en die plaats tot middelpunt van de gehele Joodse diaspora had verheven, de hoogste autoriteit in zich. Hij nam het eerst de titel Nasi (vorst) aan, totdat hij in de verwarring van de opstand onder Barcochba (132-135 n. Chr.) verdwijnt. De christelijke legende heeft in het optreden van Gamaliël de oudere op onze plaats een werkelijke neiging tot het christelijk geloof gezien en laat hem zelfs later door Petrus en Johannes gedoopt worden, zodat men te Pisa zelfs voorgeeft een grafteken van "St. Gamaliël" te bezitten. Zijn overgang tot het christendom zou echter zeker elke naglans van zijn roem in de Joodse synagoge hebben uitgeblust. Lukas stelt deze Gamaliël zeer juist voor als een schriftgeleerde, die theologisch onderwijs gaf, terwijl

zich anderen meer bezig hielden met rechtskundige raadgevingen. Wat nu Theudas aangaat, die hij het eerst noemt, zo zou hij zeer hebben misgetast in de tijdrekening, wanneer hij die Theudas had bedoeld, van wie Josephus verhaalt, dat die zich onder de landvoogd Cuspius Fadus Uit 2: 20 voor profeet had uitgegeven en vele aanhangers had gewonnen, waarop Fadus de  oproermakers  door  zijn  ruiterij  liet  overvallen.  Zij  zijn  deels  neder  gehouwen,  deels gevangen, Theudas zelf is door de ruiters het hoofd afgeslagen. Dit geschiedde op het vroegst in het  jaar 44 na Christus, terwijl de rede van Gamaliël in het  jaar 33 valt. Hij zelf zou natuurlijk die misgreep niet gedaan hebben, maar de heilige schrijver zou hem die slechts in de   mond   leggen.   Die   uitleggers,   die   werkelijk   menen   dat   te   moeten   aannemen, verontschuldigen Lukas enigszins daarmee, dat de Handelingen zo vele jaren na het oproer van Theudas geschreven zijn. Hij, die geen geboren Jood was, zou de Joodse geschiedenis niet zo nauwkeurig gekend hebben en gewichtiger zaken hebben te doen gehad, dan dat hij de chronologische verhouding van die vele voorbijgaande dweepachtige pogingen tot oproer bij de Joden in zijn geheugen zou hebben kunnen houden.  Hij  wilde bij het  geschiedkundig voorbeeld door Gamaliël aangevoerd, dat van Judas uit Galilea, nog een dergelijk bijvoegen, of deze had zelf nog een tweede herinnerd, dat die overlevering zich niet meer zo nauwkeurig herinnerde en nu kwam Lukas juist Theudas voor de geest. Wij van onze zijde zijn verre van al  dergelijke  voorstellingen  omtrent  het  ontstaan  van  de  bijbelse  boeken,  die  daardoor vernederd  worden  tot  lichtvaardige  vruchten  van  gewone  schrijverij;  wij  verwerpen  die meningen dadelijk.  Op  onze  plaats is echter  van die Theudas van Josefus volstrekt  geen sprake. Lukas, die in Theofilus een Griekse lezer heeft, verandert eenvoudig de Hebreeuwse naam van de man, aan wie Gamaliël denkt, in de daarmee overeenkomende Griekse naam. Dat deed hij misschien temeer, omdat de Hebreeuwse naam "Matthias" door de apostel die in de plaats van Judas Iskariot was gekomen (hoofdstuk 1: 23 vv) reeds een andere klank had. Wij  hebben  eerder  bij  de  boven  aangehaalde  plaats  van  ons  slotwoord  op  1  Makk.  de geschiedenis van de beide leraars Matthias en Judas reeds kort meegedeeld. Wat deze vooral geschikt maakte om door Gamaliël als analoog voorbeeld voor dit geval met Jezus’ discipelen te worden aangehaald, is
1)  het  woord  dat  die  mannen  de  koning  Herodes  tegemoet  voerden,  toen  hij  ze  ter verantwoording  voor  zich liet  komen.  Zij zeiden:  "het  is niet  te  verwonderen als wij de wetten, die ons Mozes op ingeving en onderwijzing van God schriftelijk heeft achtergelaten, meer ter betrachting waardig houden dan uw geboden (Joseph. Want. XVII 6, 3); 2) de omstandigheden dat met de terdoodbrenging van die twee mannen en hun veertig aanhangers de zaak nog geenszins geëindigd was, integendeel na de dood van Herodes’ latere aanhangers in veel grotere getale omstreeks Pasen  in  een oproer  die terdoodbrenging  aan Archelaüs wreken, die vervolgens een verschrikkelijk bloedbad onder hen aanrichtte (Joseph. d. b. Jud. II 2 en 3). Het woord van de apostelen in vs. 29 kan Gamaliël hebben doen denken aan het daarmee overeenkomende van Matthias of Theudas. Bij alle ijver voor God berokkende die laatste zich de dood en wikkelde hij ook na zijn dood nog zo vele anderen in een gelijk lot, waardoor duidelijk bleek dat zijn zaak toch niet naar Gods wil was. Dit wekte bij Gamaliël de gedachte op dat hier in de discipelen van Jezus, die diens bloed, zoals de hogepriester in vs. 28  zei, over de hoge raad wilden brengen, een zeer overeenstemmend geval was. Zonder twijfel is dan ook beide zowel het analoge woord en dit analoge ondernemen dat wat aan de rede van Gamaliël zo’n kracht van overtuiging verleent. De vermelding van die Theudas van Josephus daarentegen zou weinig hebben betekend. Mensen van zijn soort waren er nog zeer velen, die zonder enige solide godsdienstige grond, als fantasten en gewone oproerlingen een rol zochten te spelen en bij wie het vanzelf sprak, dat zij ten onder moesten gaan. Wat verder Judas de Galileeër in de dagen van de beschrijving aangaat, deze was, daar Josefus hem ook eens de Gauloniet noemt, waarschijnlijk te Gaulonitis aan de oostelijke oever van het meer Genesareth Uit 4: 25 geboren en was in Galilea met zijn pogingen bezig. Daar trad hij reeds

als hoofd van een partij op in de tijd toen na Herodes dood de keizer Augustus te Rome nog omtrent diens opvolger in Judea moest beslissen Uit 2: 20 en daar intussen veel verwarring heerste. Maar vooral plaatste hij zich op de voorgrond, toen na de afzetting van Archelaüs in het jaar 6 n. Chr. gelijktijdig met de naar Judea gezonden landvoogd Coponius als stadhouder van  Syrië  de  in  Luk.  2:  2  genoemde  Cyrenius  zijn  ambt  aanvaardde  en  een  Romeinse belasting ook bij het Joodse volk wilde invoeren. Wel bracht de Hogepriester Joazar (voor Annas I) teweeg dat  het  volk zijn aanvankelijke tegenstand opgaf en zich zwijgend in het onvermijdelijke schikte, maar spoedig stelde Judas in gemeenschap met de Farizeeër Sadduk het zich ten taak om een nieuwe tegenstand te veroorzaken en in naam van de godsdienst oproer en afval te prediken, zonder intussen een blijvend gevolg teweeg te brengen. Hoe het door hem genoemde omkomen moet worden verstaan, of hij verslagen is of ter dood gebracht, of welk einde hij verder moge gehad hebben, wordt door Josephus niet bericht; alleen deelt hij van zijn zonen mede, dat twee van deze onder de landvoogd Tiberias Alexander (45-48 n. Chr.) de kruisdood hebben ondergaan en een derde aan het begin van de Joodse oorlog onder vele martelingen is omgebracht. Met het oog hierop hebben wij bij de verklaring van het 37e vers aan de uitdrukking een algemene verklaring gegeven.

Nadat Gamaliël de beide gebeurtenissen, die van Theudas of Matthias en die van Judas uit Galilea heeft aangehaald, maakt hij op het aanwezige geval de toepassing. Het is duidelijk dat hij niet op het standpunt staat van gehele onverschilligheid; integendeel moeten de woorden die in de grondtekst staan voor het alternatief: "indien deze raad of dit werk uit mensen is" en "indien het uit God is" gebruikt zijn, bepaald uitdrukken dat hij het eerste "uit de mensen" alleen onder het gezichtspunt van objectieve mogelijkheid, het laatste daarentegen "uit God" onder dat  van eigen subjectieve mening plaats, zoals hij dan ook anders niet  zou hebben gewaarschuwd voor een strijden tegen God. Maar terwijl hij voor zijn persoon die mening aanneemt en dus onder de indruk van het wonderbare voorval in vs. 22-25 en van het gedrag van de apostelen in vs. 26-32 staat, wil hij, die de ambtgenoten waarschuwt niet tegen God te strijden, toch ook van zijn zijde niet voor Christus strijden en vleit hij de ambtgenoten op hun standpunt  met  het  uitzicht  te  openen  dat  de  nieuwe  zaak  evenals  andere  dergelijke nieuwigheden weer spoedig zal teniet gaan. Hij is dus één van degenen die Johannes in Joh. 12: 42vv. van zijn evangelie karakteriseert en die ten laatste onder het oordeel van Christus’ woord in Luk. 11: 23 zijn gekomen.

De  raad  van  Gamaliël  is  even  zo  dikwijls  als  een  echt  voorbeeld  van  de  strengste onpartijdigheid, zelfs van christelijke wijsheid tot in de hemel verheven, als ook als verkeerd verworpen; het is daarom nodig de beide meningen tot de rechte plaats terug te leiden. Zeker is het niet te loochenen dat de voorzichtigheid in de eerste plaats Gamaliël deze raad ingaf. Hij zegt: "Gij Israëlitische mannen! ziet voor u toe, wat gij doen zult. " Dit betekent zeker niets anders dan: "ziet voor u toe, denkt aan uw eigen voordeel met  betrekking tot deze mensen, opdat gij u niet overijlt en te laat over uw handelwijze berouw hebt. " Dat is juist het onderscheidende kenteken van wereldse berekening, dat zij niet zozeer in de eerste plaats vraagt wat recht is voor God, maar wat ons belang zou kunnen dienen, ons een voordeel zou kunnen aanbrengen. Gamaliël zal zeker zijn mensen wel hebben gekend en de zachte plaats hebben geweten,  waar  hij ze kon aantasten  en  welke gronden bij hen beslissend  zouden werken. Dat hij op deze mensenkennis zijn gehele plan bouwde, kunnen wij uit de slotzin van zijn rede opmaken: opdat gij niet bevonden wordt tegen God te strijden. " Daardoor had hij wederom bij deze huichelaars de spijker op de kop getroffen; want voor het volk zouden zij om ‘s hemels wil niet als zodanige mensen willen voorkomen, die tegen God streden. Op zichzelf beschouwd is het nu geenszins te verwerpen zich tot bevordering van het goede te bedienen van zodanige middelen, die geen onzedelijkheid in zich verbergen; maar stellen wij

ons toch aan het  gevaar bloot  dat  ook de verstandigste berekening door een onverwacht gevolg overhoop wordt geworpen. Dan staan wij radeloos en troosteloos bij de puinhopen van onze wijsheid, misschien met de angel in het geweten dat wij ons te veel verlieten op onze wijsheid, in plaats van eenvoudig en recht onze plicht te vervullen in opzien tot Hem, die beide het willen en het volbrengen naar Zijn welbehagen werkt. Wij zouden echter zeker Gamaliël onrecht doen, als wij wilden ontkennen dat hij de aandrang tot deze raadgeving door een dieper getroffen zijn in zijn geweten heeft ontvangen, dat de Heilige Geest herhaaldelijk aan zijn hart had aangeklopt en hij ten minste voor zijn persoon niet alleen voor het volk, maar ook voor de eeuwige Rechter niet als een zodanige mocht worden bevonden, die tegen God had gestreden, alhoewel hij zich nog geenszins geheel aan de genadige trekkingen van de Heilige Geest  had  overgegeven.  Zo  vinden wij bij menig  mens,  die wij geenszins tot  de bekeerden kunnen rekenen en wier leven niets minder is dan een ijverig zoeken naar het rijk van God en van zijn gerechtigheid, soms zo goede bewegingen en zo loffelijke handelingen, dat wij de oorsprong daarvan volstrekt niet kunnen verklaren en als wij wat haastig in ons oordeel zijn, die het liefst in onreine beweegredenen zoeken. Maar kunnen wij dan inzien in de diepte van het menselijk hart, waarin de Heilige Geest zijn verborgen werkplaatsen heeft opgeslagen en aan de mens, zodat hij er zich ternauwernood van bewust is, arbeidt en hem dringt en voortdrijft tot werken, wier oorsprong hij zelf verloochent, omdat hij de eer niet wil geven aan wie ze alleen toekomt? Zouden wij daarom ook dwalen als wij meenden dat aan Gamaliëls  raad  een  volle  beslistheid  voor  het  evangelie  ten  grondslag  lag,  die  hij  alleen verborg met het oog op zijn ambtgenoten, die nog in donkerheid waren, zo hield hij toch onloochenbaar zich vast aan het geloof dat God Zich aan Zijn volk op den duur niet onbetuigd kon laten. Dit geloof aan een goddelijke leiding spreekt zich toch duidelijk genoeg uit in de woorden: "indien deze raad of dit werk uit mensen is zo zal het gebroken worden, maar indien het uit God is, zo kunt gij dat niet breken. " Was nu de raad van Gamaliël reeds wat de beweegredenen aangaat vrij dubbelzinnig, zo treedt dit nog duidelijker  voor  de dag in de gevolgen, waardoor deze vergezeld was, waarbij het ons zeer in het oog moet vallen, dat Gamaliël slechts half bereikte wat hij wilde. Het is duidelijk dat hij niet alleen de hoge raad voor overhaaste schreden en verdere moeilijkheden wilde beveiligen, maar ook de apostelen wilde redden en aan hun getuigenis de vrije loop verzekeren, omdat  toch anders niet kon worden beproefd of het werk uit God was. Wat deden nu de medeleden van de hoge raad? Dat zegt ons later vs. 40 Was dat de bijval die zij aan zijn woord schonken? Was dat integendeel niet een smaadheid zijn raad aangedaan? En hij zweeg daarbij! Hij waagde het niet tegen dit smadelijk arglistig gedrag zijn mond te openen. Hij had naar zijn mening genoeg gedaan en moest  nu  voor  zichzelf zorgen,  opdat  hij toch niet  geacht  werd  iemand  te zijn die voor Christus  streed.  Hoe  gemakkelijk  had  hij  bij  deze  gelegenheid  al  zijn  aanzien  kunnen verliezen en de honende vraag, evenals eens Nicodemus, moeten horen:  "zijt  gij ook een Galileeër? " Zeker heeft zich God van Gamaliël bediend om de apostelen van de dood te redden en aan hun openbare werkzaamheid terug te geven. Maar als een verdienste mocht hij het  zich  waarlijk  niet  toerekenen,  hij  moest  integendeel  met  diepe  schaamte  in  het  hart heengaan  en  als  hij eerlijk  was,  zichzelf belijden  dat  in  dit  halve  gevolg  zich  zijn  eigen halfheid spiegelde. Hoewel nu noch de berispelijke beweegredenen bij de voorstelling van een  leidende  grondregel,  noch  de  feitelijke  gevolgen  over  de  juistheid  daarvan  in  het algemeen kunnen beslissen, moet toch aan de raad van Gamaliël om zeer besliste redenen de juistheid  en  bepaaldheid  worden  ontzegd  en  wel  in  de  eerste  plaats,  omdat  die  op  een gebrekkige kennis van Gods wegen berustte. Want zo gerechtvaardigd als de aanneming is dat al wat goddeloos en tegen God is op den duur niet kan bestaan, omdat de heilige en alleen machtige God een Hem vijandige, dus onheilige macht niet in eeuwigheid nevens zich kan dulden, zo  weten wij toch nooit  hoe  lang  de  Heere naar zijn verborgen wijsheid aan de vijandige machten haar heerschappij laat en of wij later ooit in staat zullen zijn over het aan

God welgevallige of verwerpelijke van een gebeurtenis een oordeel te vellen uit haar gevolg. Er zijn krachtige dwalingen die eeuwen lang en naast de christelijke kerk zich hebben staande gehouden  en  die,  als  zij  eens  schenen  overwonnen  te  zijn,  toch  altijd  weer  opnieuw opstonden.  Nemen  wij  als  voorbeeld  de  leer  van  Mohammed.  Hadden  wij  geen  andere maatstaf voor de beoordeling van haar inwendige waarheid of verwerpelijkheid dan de duur van haar uitwendig bestaan, dan moesten wij daaruit besluiten dat dit werk uit God was, want het heeft reeds 1200 jaar bestaan. Daaruit zou nu weer een geheel bijzonder besluit omtrent de waarde   van   het   christendom  moeten   worden   gemaakt;   want   als   wij  de   kruis-   en knechtsgestalte van de christelijke kerk aanzien en hoe zij soms geheel scheen ten gronde getreden en ten ondergegaan te zijn, dan moesten wij volgens die grondstelling uiteindelijk tot de  gedachte  komen  dat  het  met  de  goddelijkheid  van  het  christendom  geenszins  zo ontwijfelbaar stond, als de ijverige aanhangers en voorvechters ervan beweren, omdat toch anders God dat openlijk zou tonen. De gevolgen die voor ogen zijn, zijn daarom op zichzelf geen  juiste  maatstaf  voor  de  waarheid  en  goddelijkheid  van  een  zaak,  maar  alleen  de overeenstemming ervan met Gods woord, waarom ook de Heiland zelf de Joden de raad gaf: "als  iemand  wil de  wil doen  van  degene  die  Mij gezonden  heeft,  die  zal van  deze  leer bekennen of zij uit God is dan of Ik van Mijzelf spreek. " Zijn wij eerst door het inwendig bewijs van de ervaring tot de zekere overtuiging gekomen dat de leer van de Heilige Schrift Gods woord is, dan hebben wij daarin een zekere, onbedriegelijke maatstaf, die wij kunnen aanwenden bij alle verschijnselen op het gebied van het uitwendig en inwendig leven, zonder in de hoofdzaak een misleiding te moeten vrezen.

Als iemands hart door de Heilige Geest wordt aangeraakt en niet alleen het verstand, dan wacht   hij   evenmin   eerst   het   gevolg   af   als   de   rechte   zendingsvriend   schitterende zendingsberichten, maar hij wordt aan de gelovigen toegevoegd en belijdt het Evangelie, al zou  het  ook  de  ondergang  teweeg  brengen,  zoals  in  de  vervolgingen  het  bloed  van  de martelaars nieuwe menigten deed opstaan. Men kan niet tegen God strijden - een halve, matte wijsheid van kouden en gerusten; men moet Gods woord geloven en gehoorzamen, reeds voordat  Gods  woord  in  zijn  overwinning  wordt  gezien  -  de  ware  wijsheid  van  de boetvaardigen!

Gamaliëls raad: 1) een goede raad; a) als maatstaf van beoordeling, wanneer wij op het einde zien van Gods wegen, want uiteindelijk blijft het bij hetgeen Christus in MATTHEUS. 15: 30 als richtsnoer van ons handelen en waar vleselijke ijver naar vleselijke wapenen grijpen wil in geestelijke zaken, waar onszelf nog geen licht is opgegaan of het een werk uit God of uit mensen is; 2) een slechte raad; a) als maatstaf van beoordeling, als midden in de onvoltooide wereldloop goed en kwaad naar het uitwendig tijdelijk gevolg moet worden beoordeeld; b) als richtsnoer van de handel, wanneer het tot een oorkussen wordt gemaakt om zich te ontslaan van eigen inwendige beslissing, waar Gods woord toch luid genoeg spreekt en Gods woord krachtig  genoeg  getuigt  om het,  waar  men  inwendig  beslist  is,  aan  moedig  handelen  en krachtig getuigen te onttrekken.

In het  woord  van Gamaliël uit  zich nog  een overblijfsel van godsvrucht,  maar  overigens alleen menselijk verstand dat, waar men Gods hand moest zien en voor Gods zaak partij moest   trekken,   in  plaats  van  te  worstelen   om  goddelijk  licht   ten  behoeve  van  de onderscheiding,  onder  het  voorwendsel  van  onmogelijkheid  van  onderscheiden  tot  traag afwachten  komt  en  daardoor  het  uur  van  de  zaligheid  onherroepelijk  nutteloos  laat voorbijgaan.

Voortgang en blijvend bestaan van een zaak is een bewijs daarvoor, dat het is volgens de goddelijke wil, maar niet een bewijs voor de inwendige goddelijkheid van deze zaak.

40. En zij, de overige leden van de raad, gaven hem in zo verre gehoor dat zij zich lieten terugbrengen van hun gedachten om hen te doden (vs. 33) en toen zij de apostelen tot zich geroepen hadden om nu hun vonnis te ontvangen, geselden zij hen, zij lieten de één na de ander veertig slagen min één (Deut. 25: 2v; 2 Kor. 11: 24 geven, omdat zij het verbod in hoofdstuk  4:  18  hadden  overtreden  en  niet  hadden  gehoord  naar  de  bedreiging  daarmee verbonden. En opnieuw geboden zij hun met bedreiging van verdere straffen, als zij dat gebod wederom niet zouden houden, dat zij niet zouden spreken in de naam van Jezus, Hem verder niet aan het volk zouden prediken; en zij lieten hen gaan; zij stelden hen weer op vrije voeten.

Zo zorgde de verhoogde Heer voor hen en voor zijn gemeente. De Raad scheen tot hun dood te zullen besluiten en de apostelen konden bij hun binnentreden niets anders verwachten, dan het doodvonnis over zich te zullen horen uitspreken. Maar nee! de pas gevestigde gemeente had hun onderwijs en hun leiding nog zo nodig; en zij moesten nog vele zielen voor Hem winnen, ja, de geschiedenis van Zijn leven ook voor de laatste nakomelingschap nog te boek stellen.  Daarom  waakte  Hij  over  hun  leven  en  verijdelde  Hij,  door  Gamaliëls  raad,  de raadslagen van zijn vijanden om hen te doden. Merken wij het op met dankbare verheffing van de trouwe liefde en de wijsheid van de Heere; want ook voor ons werden zij gespaard in het leven, opdat wij door hun schriften onze Redder zouden leren kennen en door het geloof in Hem het eeuwige leven zouden verkrijgen. Ja, waarlijk, Zijn machtige arm beschermt de vromen en redt hun zielen van de dood, zolang Hij hier voor hen nog wat te doen heeft en hun leven nog nuttig keurt voor anderen.

41. Zij dan, de apostelen, die gegeseld waren, gingen heen van het aangezicht van de raad, volgens MATTHEUS.  5:  11v.  verblijd  zijnde,  dat  zij door  hun Heere en Meester  waren waardig geacht geweest om Zijns naams wil, ter verheerlijking van Hem (hoofdstuk 9: 16), smaadheid te lijden (1 Petrus 4: 13).

Lijden om Jezus’ naam zegt zeker iets meer dan lijden, omdat men naar Zijn naam genoemd wordt. Het is lijden, omdat men naar Zijn naam genoemd wil wezen. Het is lijden, omdat men die naam liefheeft, zozeer liefheeft, dat men hem niet verloochenen kan. Het is lijden, omdat men aan die naam gehoorzaamt. Dit was het geval met de apostelen; zij leden smaadheid, zij werden gegeseld, niet maar omdat zij apostelen, omdat zij discipelen van Jezus de Nazarener genoemd werden, maar omdat zij in het geheel niet wilden nalaten, te spreken en te leren in de naam van Jezus, waartoe hun hart hen drong en zoals hun door Hem bevolen was. Indien de apostelen gegeseld waren geworden, omdat zij zich dingen veroorloofd hadden die Jezus niet geboden had en zou hebben goedgekeurd; of omdat zij een toon gevoerd hadden die hun zelfs  als  apostelen  van  Jezus  niet  toekwam,  omdat  zij hun  als  discipelen  van  Jezus  niet voegden; omdat zij in enig opzicht getoond hadden niet te weten van welke geest zij waren; wat mishandeling geweest was, zou altijd mishandeling blijven; de straf zou van de zijde van de  mensen  altijd  nog  onrechtvaardig,  zou  boosaardig  kunnen  worden  geacht;  maar  het doorgestane leed zou geenszins de naam mogen dragen van lijden om Jezus’ naam en de apostelen  zouden  ongelijk  gehad  hebben  er  zich  in  te  verblijden.  Dit  dient  herinnerd  te worden tegen het schadelijk zelfbedrog van die belijders, die zich vleien, waardig geacht te zijn,  om  Jezus’  naam  smaadheid  te  lijden,  terwijl  zij  niet  anders  ondervinden  dan  de welverdiende,  ofschoon  misschien  wat  harde  straf  van  hun  eigen  hoogmoed,  van  hun liefdeloosheid, dweepzucht en onverstand. Waar in de grond van de zaak meer in eigen, meer in de naam van andere feilbare mensen dan in die van Jezus gesproken, geleerd, gehandeld en

geijverd wordt, daar kunnen de geselslagen die men beloopt wel een zeker strelend gevoel van martelaarschap  opwekken; maar al is het  dat  een aan Jezus vijandige wereld ze met kennelijke boosaardigheid uitdeelt, wij misleiden ons zelf, indien wij ons daarin verblijden, alsof ze ons om Zijns Naams wil te beurt vielen. Lijden om Jezus’ naam heeft niet eerder plaats, dan waar men om zijnentwil in het lichaam lijdt. Wel is het de hoogste proef, ten bloede toe tegen te staan. Wel vallen bij ondervinding de banden toch zwaarder en doen de geselslagen meer pijn dan iemand zich in een vrij land na twee eeuwen godsdienstvrede kan voorstellen; maar ook daar kan voor Hem geleden worden, waar lijf en leven veilig zijn. Ook hij deelt in het voorrecht van om Jezus’ naam te lijden, die om zijn belijdenis van Jezus, zijn liefde voor Jezus, zijn gehoorzaamheid aan Jezus, zoals hij die naar geweten verstaat, de spot van de wereld verduren, de tegenspraak van de openbare mening verdragen, de grievendste miskenningen ook van de dierbaarste zijde ondervinden moet. Ach, welke zwaarden gaan er door de ziel van die discipel, die zijn oprechtheid gewantrouwd, zijn liefde misduid  ziet, wiens bekering zijn beste vrienden in de wereld,  in de bitterste vijanden veranderd heeft. Sommigen  hebben  om  hun  liefde  voor  Jezus  de  vloek  van  een  vaders  en  de  eindeloze verwijten  van  een  zielsgeliefde  moeder  moeten  trotseren;  anderen  zich  het  hart  van  een dierbare echtgenoot vervreemd. Anderen. maar genoeg. Het groot martelaarsboek heeft vele delen en sommige daarvan zijn de Heere alleen bekend. Het is een voorrecht erin te staan, lijden  om  Jezus’  naam,  hoe  smartelijk  ook  op  zichzelf  is  een  oorzaak  van  blijdschap. Waarom? Het is een uitstekende eer ertoe geroepen te worden. Het is een proef waaraan, indien ze goed wordt doorgestaan, grote beloningen verbonden zijn. Het is een taak, die haar onmiddellijk loon in zichzelf heeft.

42. En zij hielden niet op, ondanks het opnieuw hun ingescherpte verbod (vs. 40) elke dag in de tempel en bij de huizen (hoofdstuk 2: 46) te leren en Jezus Christus te verkondigen, de blijde  boodschap  te  brengen  dat  Hij  de  Christus,  de  Messias  was,  hetgeen  juist  de hoofdinhoud van hun leer uitmaakte.

Aan de wijze raad van de algemeen vereerde wetgeleerde geeft nu ook de vergadering gehoor. De vervolging wordt voor het ogenblik niet voorgezet. Toch kan de meerderheid in de Raad het van haar trots en bitterheid niet verkrijgen om de apostelen gans ongedeerd te laten gaan, maar onderwerpt  hen tevoren nog aan een geseling, waarschijnlijk de bekende riemslagen, (veertig min een), die een deel van de synagogale tuchtplaatsen uitmaken.

Gamaliël kunt gij toezien? Is dat niet tegen uw raad? Of is dat niet tegen God strijden? Maar zeker, indien gij dat verhinderd had, zou het u gegaan zijn als uw ambtgenoot Nicodemus.

Kon de engel van God, die hen uit de gevangenis had verlost, niet maken dat zij niet werden gegeseld? Gamaliël zou het voor hun zaak, als zij bewezen zou worden Gods zaak te zijn, gewenst hebben dat nu door de handen van de apostelen een wonder en teken geschied was. Voor  zijn  ogen  was  het  wonder  verborgen  dat  in  het  hart  van  de  gegeselde  apostelen plaatshad; de striemen op hun ruggen waren hun tekenen van de Heere Jezus, die voor hen gegeseld was en Hij zag de predikers van Zijn kruis zo vriendelijk aan en sprak het: "Ik vóór u en gij na Mij" door zijn Geest hun zo troostvol toe, dat zij zijn zaligspreking ondervonden en niet alleen geduldig, maar met een blij gezicht van de raad gingen. Gamaliël is niet verblijd naar huis gegaan; o, had hij in de van vreugde schitterende ogen van hen die met Christus leden, gelezen wat later zijn leerling Paulus met Stefanus’ brekende ogen het hart wondde! Had hij gelezen dat de Geest van de heerlijkheid, de Geest van God op hen rustte (1 Petrus 4: 14)  en dat  er  een vrede is die op  het  diepst  wordt  gevoeld,  als al het  vleselijk  begeren wegsterft.

Christus Jezus heeft Zich in de hemel teruggetrokken om het boze op aarde geheel te laten uitwerken en daartegenover niets dan het rijk van de geest te plaatsen; daarom trekt Hij zijn arm van de zijnen terug en geeft hun in plaats daarvan zijn Geest, opdat de macht van de wereld eerst inwendig wordt overwonnen, voordat zij uitwendig zal worden vernietigd.

HOOFDSTUK 6

AANSTELLING VAN ARMENVERZORGERS. AANKLACHT VAN STEFANUS.

g. Vs. 1-7 De eerste verdeeldheid in de gemeente overwonnen door de instelling van het ambt van armenverzorgers of van bestuurders van de gemeentegoederen.

1. En in die dagen, die volgen op de gebeurtenis in het vorige hoofdstuk verhaald, als ten gevolge van de voortgezette prediking van de apostelen (hoofdstuk 5: 42)  de  discipelen vermenigvuldigden, doordat velen tot de christelijke gemeente overgingen, werd natuurlijk de regelmatige verzorging op de reeds vroeger medegedeelde wijze (hoofdstuk 2: 45; 4: 35) hoe langer  hoe  moeilijker.  Werkelijk  kwamen  daar  verschillende  vergissingen  en  fouten  voor; daardoor ontstond een murmurering van de Grieken, van de buitenlandse Joden tegen de Hebreeën, de binnenlandse Joden, omdat  hun weduwen, zoals zij zeiden, in de dagelijkse bediening, de verzorging met voedsel verzuimd werden.

Er is hier niet zozeer sprake van Grieken (Hellenen, Joh. 7: 35; 12: 20, dat zouden geboren heidenen en wel de zodanige die zich als proselieten van de poort Le 17: 9 aan het Jodendom hadden aangesloten, betekenen en zulke mensen waren er toen nog niet in de christelijke gemeente. Er zijn Grieken (Hellenistae hoofdstuk 9: 29) bedoeld, onder wie men Joden moet verstaan, die in andere landen, bijv. Egypte, Syrië, Klein-Azië enz. (hoofdstuk 2: 7vv.) hun vaderland hadden en de Griekse of een andere vreemde taal spraken; van proselieten echter alleen de zodanige die als proselieten van de gerechtigheid geheel en al zich in het Jodendom hadden  laten  inlijven,  zoals  ons  in  vs.  5  een  dergelijke  persoonlijkheid  wordt  genoemd. Tegenover hen staan de Hebreeën, d. i. de Joden, die in het Heilige land wonen en Hebreeuws (of liever Aramees) spreken. Alleen uit die Hellenisten en uit deze Hebreeën, zo velen als er van deze aan de naam van Jezus als van de Christus des Heren gelovig werden, was de kerk van Christus tot hiertoe opgebouwd; pas vanaf hoofdstuk 8 wordt het overgaan ook tot andere volken  voorbereid  en  ontwikkelt  zich  deze  overgang  dan  trapsgewijs.  Wat  nu  de  klacht aangaat, die door de Hellenisten, die tot de christelijke gemeente waren overgegaan, tegen de leden,  die  uit  de  Palestijnen  bestonden,  vanwege  voorbijzien  van  hun  weduwen  bij  de dagelijkse bedeling, aangaat, zo schijnt het dat de apostelen, aan wier voeten de gaven voor armen en  behoeftigen werden neergelegd  (hoofdstuk  4:  35,  37; 5:  2)  niet  persoonlijk  en eigenhandig de tafelen dienden. Het schijnt, dat zij het werk van de uitdeling bij de dagelijkse maaltijden van de behoeftigen niet zelf verrichtten, maar dat lieten doen door jongere mensen, zoals  die  ook  in  hoofdstuk  5,  6  en  10  5$  optreden.  Toch  hadden  zij  er  steeds  de verantwoordelijkheid  voor  dat  alles  ordelijk  en  eerlijk  toeging  en  wat  door  hun  helpers verkeerd werd gedaan, kwam toch eigenlijk op hun hoofd neer. Nu is de misslag, waarvan hier wordt gesproken, namelijk het voorbijzien van de Hellenistische weduwen geenszins een opzettelijke, alsof die helpers wetens en willens deze weduwen hadden verzuimd en bij de Palestijnse   achtergesteld;   de   misslag   kwam   voort   uit   menselijke   kortzichtigheid   en beperktheid; men was met de behoefte van de Palestijnen beter vertrouwd dan met die van de Hellenisten en kon zich door de gemeenschappelijke moedertaal beter met deze onderhouden. Vandaar werden ook alleen de weduwen verzuimd die volgens haar gehele positie bij andere behoeftigen op de achtergrond traden en daarom vooral moesten worden opgezocht, in plaats van dat zij reeds vanzelf in het oog zouden zijn gevallen. De zaak kon echter door hen voor wie  het  verzuim  gold,  voor  opzettelijk  worden  aangezien,  alsof  aan  dat  verzuim  die particularistische gezindheid ten grondslag lag, waardoor onder de Joden (Joh. 7: 35) de Palestijnsen met minachting op de Hellenisten pleegden neer te zien, als waren zij zelf het betere en edeler deel van het volk, waarmee de buitenlanders geen gelijke rechten mochten

hebben. Volgens de grondstelling dat  Christus’ discipelen ook reeds de schijn van kwaad moesten vermijden (1 Thessalonicenzen. 5: 22), beperken zich de apostelen er niet toe om de ontstane argwaan af te wijzen en naar de murmurering eenvoudig niet te luisteren, maar zij zijn dadelijk bereid in plaats van de vroegere inrichting, die wel drie jaar lang als goed en voldoende zich had bewezen, maar door de intussen veranderde toestand van de gemeente zich nu overleefd had, een nieuwe te stellen, die dadelijk het vertrouwen van de personen voor zich won, zonder enige ijverzucht of verdenking aan de andere zijde te verwekken (vs. 5).

2. En de twaalven riepen de menigte van de discipelen tot zich. Zij vergaderden de gehele christelijke gemeente, zo niet het volle getal van alle mannen die tot haar behoorden, dan toch een  genoegzaam  aantal,  dat  de  Hebreeën  zowel  als  de  Hellenisten  en  misschien  ook proselieten kon vertegenwoordigen. En zij zeiden tot hen: a) Het is niet behoorlijk dat wij, die tot hiertoe ons bij de zorg voor de armen van helpers bedienden, die wij naar eigen keuze namen, voortaan het woord van God nalaten, dat ons toch in de eerste plaats bevolen is en de tafelen dienen. Wij kunnenniet in eigen persoon de verzorging van de armen en weduwen, wat hun levensonderhoud aangaat, verrichtten, om daardoor de uitgesproken bezwaren van de Hellenisten weg te nemen.

a) Ex. 18: 17

De apostelen zijn terstond bereid om de klacht van de gemeente tegemoet te komen. Zij zijn geen pausen,  die de gemeente hun bevelen doen weten;  zij beslissen de zaak niet  onder elkaar; nee,  zij roepen  de  gemeente tezamen en behandelen de zaak in haar  midden.  Zij verantwoorden zich ook niet tegen de bedekte beschuldiging hun gedaan, alsof zij partijdig waren. Een goed geweten kan veel kwade vermoedens verdragen en wie in de wereld geen vreemdeling is, weet niet bij eigen ondervinding dat ons soms wordt verweten en ten laste gelegd, wat niet ten onzen laste komt?

3. De behoefte aan helpers voor deze zaak is dus duidelijk en het best door instelling van een blijvend ambt te bevredigen. Er moeten mannen worden aangesteld, aan wie wij de verdeling van de aalmoezen en de verzorging van de armen als een bijzondere hun opgelegde plicht kunnen opdragen.
a)  Ziet  dan  om,  broeders!  met  onderzoekende  blik  naar  zeven  mannen  uit  u,  die  goede getuigenis  hebben.  Er  mag  niets  in  hun  vroegere  wandel  zijn  voorgekomen  dat  hun betrouwbaarheid twijfelachtig zou kunnen maken, die wandel moet integendeel van een aard zijn geweest die volkomen vertrouwen op hen inboezemt (1 Tim. 3: 7). Zij moeten zijn vol van de Heilige Geest, vervuld met geloof, bezield door liefde, verwarmd door ijver voor de naaste en vol van de wijsheid, zodat zij de gave hebben hun zaak praktisch te volbrengen en de mensen op de juiste manier te behandelen, daar de goede wil op zichzelf het nog niet alleen doet, mannen die wij met alle vrijmoedigheid mogen stellen over deze nodige zaak.

a) Deut. 1: 13 Hand. 1: 21; 16: 2

3. De behoefte aan helpers voor deze zaak is dus duidelijk en het best door instelling van een blijvend ambt te bevredigen. Er moeten mannen worden aangesteld, aan wie wij de verdeling van de aalmoezen en de verzorging van de armen als een bijzondere hun opgelegde plicht kunnen opdragen.
a)  Ziet  dan  om,  broeders!  met  onderzoekende  blik  naar  zeven  mannen  uit  u,  die  goede getuigenis  hebben.  Er  mag  niets  in  hun  vroegere  wandel  zijn  voorgekomen  dat  hun

vertrouwbaarheid twijfelachtig zou kunnen maken, die wandel moet integendeel van een aard zijn geweest die volkomen vertrouwen op hen inboezemt (1 Tim. 3: 7). Zij moeten zijn vol van de Heilige Geest, vervuld met geloof, bezield door liefde, verwarmd door ijver voor de naaste en vol van de wijsheid, zodat zij de gave hebben hun zaak praktisch te volbrengen en de mensen op de juiste manier te behandelen, daar de goede wil op zichzelf het nog niet alleen doet, mannen die wij met alle vrijmoedigheid mogen stellen over deze nodige zaak.

a) Deut. 1: 13 Hand. 1: 21; 16: 2

4.  Maar  wij van onze zijde zullen,  nadat  wij van de dienst  van de liefde ontheven zijn, voortaan met des te volkomener toewijding volharden in het gebed en in de bediening van het woord, waartoe wij eigenlijk door de Heere geroepen zijn (hoofdstuk 2: 42).

5.  En  dit  woord,  dit  voorstel  van  de  apostelen,  behaagde  aan  heel  de  menigte  van  de discipelen (vs. 2) en zij verkozen nu dit zevental: Stefanus, een man vol van het geloof en van de Heilige Geest, op wie dan ook dadelijk de eerste keuze viel en Filippus (hoofdstuk 8: 5vv., 26 vv. ; 21: 8v.) en Prochorus van de Hebreeën, Nicanor en Timon en Parmenas van de Hellenisten en Nikolaüs, een Jodengenoot van Antiochië Re 2: 6.

6. Die zij nog in dezelfde samenkomst a) voor de apostelen stelden en deze laatste, toen zij over hen gebeden hadden (hoofdstuk 13: 3) b) legden hun de handen op ("Ge 48: 14" en "Le 1: 4.

a) Hand. 1: 23

b) Hand. 8: 17; 1 Tim. 4: 14; 5: 22; 2 Tim. 1: 6;

Dit is de stichting van het eerste christelijke ambt in de gemeente; want de jongelingen in hoofdstuk 5: 6 en 10 waren nog geen beambten, maar alleen vrijwillige dienaars en helpers die, wat ouderdom aangaat achter de anderen stonden en uit godsdienstig gevoel diensten op zich namen, die zij aan de onderen niet wilden overlaten. Daarbij moet nu 1. ten opzichte van de apostelen worden opgemerkt, dat zij a) het zijn die besluiten, zowel wat de omvang en de uitgestrektheid aangaat van het in te stellen ambt, als welke de daartoe vereiste eigenschappen moeten zijn; en b) dat zij de aanstelling tot het ambt en de wijding daartoe door gebed en handoplegging  toedelen.  Daarentegen  wordt  2)  aan  de  gemeente  a)  het  besluit  van  de apostelen meegedeeld, om dit te onderzoeken en aan te nemen en b) de keus van geschikte mannen aan hun voorstel overgelaten. Er zijn zeven mannen gekozen, zoals de apostelen dat bepaald hebben, misschien omdat het zielental van de gemeente in hoofdstuk 4: 4 als 5000 aangegeven,	intussen	tot	7000	was	aangegroeid,	en	deze	duizenden	van	het nieuwtestamentische Israël (Num. 10: 36) ook uitwendig bepaald moesten worden getekend. Zij die kozen, hadden dan gelegenheid drie uit de Hebreeën, drie uit de Hellenisten te kiezen en de zevende wordt uitdrukkelijk genoemd als één, die te Antiochië geboren is, maar nu als proseliet te Jeruzalem woonde, zodat alle delen van de gemeente naar haar getal genoegzaam waren vertegenwoordigd. Daarbij kwam de Hellenisten, om hun volle vertrouwen te winnen, nog ten goede dat ook zij die uit de Hebreeën gekozen waren, Griekse namen droegen en mannen zonder particularistische neigingen waren. Nog later worden deze armenverzorgers de zeven (hoofdstuk 21: 8) genoemd. De gewone opvatting dat zij hetzelfde zouden geweest zijn als de latere diakenen, (Fil. 1: 1; 1 Tim. 3: 8v. steunt alleen daarop, dat de apostelen de uitdrukking "de tafelen dienen" gebruiken. Zoals het echter schijnt vernietigde zeer spoedig de verspreiding van de gemeente bij Stefanus’ dood (hoofdstuk 8) dit eerste begin van een

geordend ambt in de gemeente, zoals wij dit in de aanstelling van de zeven mannen hebben, terwijl de gemeente, die zich later onder andere omstandigheden weer vergaderde, het nu in andere vorm weer instelde. In hoofdstuk 11: 30 vinden wij oudsten, in wier handen Barnabas en Saulus de door hen van Antiochië overgebrachte collecte stellen. Of nu nevens deze reeds bijzondere dienaars of diakenen ook in de gemeente te Jeruzalem bestonden, zoals die bij de Paulinische gemeenten voorkomen, of dat de oudsten het vroegere ambt van de zeven slechts in  een  nieuwe  vorm voorstelden  en  dus  de  plichten  daarvan  mede  waarnamen,  daarover kunnen wij pas later handelen. Het zou vreemd kunnen voorkomen dat, hoewel men wist dat de eigenschappen, voor het beroep geëist, bij de zeven aanwezig waren en bij Stefanus nog in het bijzonder wordt gezegd dat hij een man was vol van het geloof en van de Heilige Geest, men toch, nadat het gebed was uitgesproken, de handen op hen legde, alsof hun nu pas de gave van de Geest zou worden meegedeeld (hoofdstuk 8: 15vv.). Maar ook elders volgt bij hen die de gave van de Geest reeds hebben ontvangen nog een vermeerdering van deze gave vooral met betrekking tot het waar te nemen ambt (Num. 27: 18) en bovendien heeft de handoplegging  hier  tevens  de  betekenis  van  een  overdragen  van  het  gedeelte  van  hun ambtsbevoegdheid door  de apostelen op  de  zeven,  die daarmee hun recht  of hun macht ontvangen.

7. a) En het woord van God groeide vervolgens, nadat die nieuwe instelling had plaatsgehad, tot  aan  hetgeen  in  de  volgende  afdeling  wordt  verhaald  en  het  getal  van  de  discipelen vermenigvuldigde te Jeruzalem zeer, nog voordat het evangelie tot andere volken kwam, alsof de Heere, daar het reeds het laatste uur van de in Dan. 9: 27 De bedoelde week was, nog voor velen het verbond wilde versterken. En een grote schaar van de priesters werd het geloof in Jezus als de Messias gehoorzaam, hetgeen tot hiertoe niet het geval was geweest.

a) Hand. 19: 20

De herstelde en verhoogde liefde en eendracht, behalve door de apostelen nog door mannen bewaard die vol waren van de Heilige Geest en van wijsheid, moest zij niet van de nieuwe leer en gemeente tot de grootste aanbeveling zijn bij de bewoners van de hoofdstad, die bij hun hiërarchen de vloek van partijzucht en sektenhaat steeds voor ogen zagen? Daarom werd zelfs - en wat een veelbetekenende voortgang geschiedde daarmee - een talrijke menigte van priesters  het  geloof  gehoorzaam  d.  i.  onderwierpen  zich  aan  het  geloof  in  Jezus  als  de Messias. Het betere deel van de zo talrijke (Ezra 2: 36vv.) priesterstand moest in het licht van de christelijke theocratische gemeenschap, die zich ontwikkelde, des te levendiger erkennen en voelen hoezeer de oude hiërarchie verzonken was.

De uitdrukking "werd het geloof gehoorzaam" wijst de bekering aan als een daad van de gehoorzaamheid aan de wil van God in Christus en dat is hier des temeer gepast, daar juist bij priesters   een   veelbetekenend   besluit   een   sterke   wilskracht   nodig   was   om   door   de moeilijkheden en hinderpalen, die zich tegenover hen stelden, door te breken en zich aan de voeten te leggen van de enige Middelaar en Priester, de Gekruisigde. Dan kan alleen een sterke indruk van het "God wil het", en een beslist besluit om God te gehoorzamen, de tong in de weegschaal doen neigen.

Zonder juiste ordening van ambten en diensten is de kerk niet verzekerd van een gezegende wasdom: 1) niet zonder ordening voor het ambt van het woord en het zuiver houden daarvan, anders is het geloofsleven in gevaar; 2) niet zonder ordening voor de werkzaamheid van de gemeente ten dienste van de helpende liefde, anders sterft het leven van de liefde weg.

In het woord vs. 4 : "wij zullen volharden in het gebed en in de bediening van het woord" hebben wij het gehele leven van een prediker in twee woorden: gebed en prediking. Door gebed neemt en put hij uit Gods woord, door de prediking geeft hij naar beneden, wat hij van boven heeft ontvangen.

Ook het ambt van de armenbedeling krijgt zijn rechte bedienaars, daar de apostelen niet maar mannen daartoe nemen, die slechts kunnen schrijven en rekenen en een goed verstand hebben, maar die vol zijn van de Heilige Geest en van de wijsheid.

h. Vs. 8-7: 59 De eerste martelaar van de kerk.

EPISTEL OP DE DAG VAN STEFANUS DE MARTELAAR: Vs. 8-7: 2 en 51-59 6. 8-15 ("Uit 23: 34"inleiding).

Het beeld van een mens, in wie Christus is geboren; wij beschouwen 1) het geloof, waaruit hij handelt, 2) de liefde, die hij betoont, 3) de hoop, waarmee hij sterft.

Wat de Geest van God van een christen kan maken, die zich door deze laat leiden: 1) een gezegende arbeider in de dienst van het rijk van God; 2) een onweerstaanbaar getuige voor de waarheid  van  het  evangelie;  3)  een  heilige  martelaar,  wiens  dood  nog  een  vruchtbaar goddelijk zaad wordt.

De eerste bloedgetuige van de christelijke kerk; wij beschouwen: 1) zijn getuigenis; 2) de wapenen, waarmee de vijanden hem bestrijden; 3) zijn dood.

De engelenglans op Stefanus’ aangezicht: 1) een afschijnsel van het aangezicht  van Jezus Christus, die de zijnen toeroept: "in de wereld hebt gij verdrukking, maar hebt goede moed, Ik heb de wereld overwonnen"; 2) een uitstraling van inwendig geloofsvertrouwen, dat weet: "als  God  voor  ons  is,  wie  zal tegen  ons  zijn? "  3)  een  weerschijn  van  de  toekomstige heerlijkheid, waarbij het lijden van de tegenwoordige tijd niet is te waarderen.

Weer een verblijdende tijding. Bijzonder het laatste bericht is zeer opmerkelijk en ten hoogste verrassend. De priesters vooral waren de hevige vijanden van de Heer geweest en hadden Hem met al de ijver van hun boosheid aan het kruis gebracht en nu werd een grote schaar voor  het  evangelie gewonnen.  Wel zien wij hier  de kracht  van de Heilige  Geest  en zijn onweerstaanbare werking openbaar  worden.  Door  deze lieden kwam de gemeente tot  de kennis van een menigte zaken, die onder hen (de priesters) hadden plaatsgegrepen ten tijde van de omwandeling van de Heere en gedurende diens rechtsgeding, iets dat de vreugde van hun toebrenging grotelijks zal verhoogd hebben; want  vele bijzonderheden moesten in dit opzicht van de gemeente als toen nog onbekend zijn!

8. En Stefanus vol van geloof (naar betere lezing: "vol van genade (hoofdstuk 4: 33) en kracht, deed bij de waarneming van zijn ambt tot verzorging van zieken en ongelukkigen, wonderen en grote tekenen en opende zich daardoor een werkzaamheid onder het volk van de Joden, zoals dat bij Petrus in hoofdstuk 5: 15v. het geval was.

Deze gave om wonderen te doen hing niet samen met zijn oorspronkelijk christen zijn (vs. 5), maar werd hem pas door handoplegging toegedeeld; maar door zijn sterk geloof wist hij de gave,   hem   door   handoplegging   toegedeeld,   op   te   wekken   tot   bijzonder   krachtige openbaringen. (2 Tim. 1: 6).

Reeds vroeger had Stefanus als lid van de gemeente door zijn geloof en de Heilige Geest hem geschonken  de  opmerkzaamheid  tot  zich  getrokken.  Nu  heeft  hij  een  kerkelijk  ambt ontvangen en aanstonds is zijn kracht verhoogd. Hij, die vol was van geloof, is nu vol van genade; die vol was van de Heilige Geest is nu vol kracht, waarmee moet worden uitgedrukt, dat  de  gaven die in hem lagen tot  activiteit  werden gedisponeerd, het  geloof ontving de daarmee overeenkomende mate van genade; en de Heilige Geest, die in hem was, wekte het vermogen op om naar buiten te werken.

Stefanus was in de eerste plaats geroepen tot een uitwendig ambt, tot een dienst die in de ogen van de wereld gering was, namelijk aalmoezen en spijzen uit te delen, wezen en weduwen te raden, armen en zieken te bezoeken, dat was zijn gewone roeping, die hij zeker niet heeft verzuimd. En indien hij ook alleen dit getrouw en vlijtig had gedaan, dan had men hem het getuigenis moeten geven dat hij bruikbaar was en had hij aan de letter van zijn instructie voldaan. Maar onze Stefanus was geen letterknecht, hij was een man van de Geest. Zijn uitwendig beroep werd hem het fundament van een gezegende, geestelijke werkzaamheid. Bij zijn ziekenbezoek, bij zijn gaan in de hutten van de armen, bij zijn gesprekken met weduwen en wezen zal menige nood hem in het oog zijn gevallen, menige klacht hem ter ore zijn gekomen, die niet met een stuk geld of met een portie soep was te verhelpen, maar waar geestelijk moest worden ingegrepen, moest worden vermaand, gebeden, hemelse krachten en goddelijke  hulp  afgesmeekt  en  gebracht  worden,  in  zo’n  kamertje  vol  zorgen,  aan  zo’n ziekbed, in zo’n verduisterd hart. Daar vonden nu de geestgaven van de heerlijke man een gezegende werkkring: zijn geloofskracht, zijn liefdesvuur, zijn gebedsgeest, zijn predikgave benevens de lichamelijke geneeskracht, die God in zijn hand had gelegd. Zo werd hij spoedig een schutspatroon van de armen, een man van het volk, die overal begeerd was en overal welkom werd geheten. Als men in het huis van de armen hem van verre zag komen, werden de aangezichten verhelderd, dan was het: kinderen, weest stil; vrouw, droog uw tranen; man, houd op met klagen, onze Stefanus komt!

9.  Toen  werden  velen  door  nijd  en  afgunst  gedreven,  zodat  zij  zich  opmaakten  om  te verhinderen dat het toenemen van de christelijke gemeente niet nog verder ging dan reeds had plaatsgehad.  Er  stonden  sommigen  op,  die  waren  van  de  synagoge,  genaamd  van  de libertijnen, d. i. van vrijgelatenen en van de Cyreneërs en van de Alexandrijnen, van de Joden uit Cyrene en Alexandrië in Afrika en van degenen die uit Cilicië en Azië waren (hoofdstuk 2: 9v.) en twistten met Stefanus, zij wierpen allerlei twistvragen op over godsdienstzaken, opdat hij zou gevangen worden en alzo zijn invloed op het volk mocht worden teniet gedaan.

10.  Het  viel echter  geheel anders  uit  dan  zij hadden  gedacht  a)  en  zij  konden  bij deze openbare twistgesprekken niet weerstaan de wijsheid en de Geest, door Wie hij sprak. Aan hem toch werd vervuld wat Christus in Luk. 21: 15 aan de zijnen had beloofd.

a) Ex. 4: 12 Jes. 54: 17 Luk. 21: 15

Dat volgens vs. 7 nu ook een groot aantal priesters het geloof aannam, scheen een gunstig teken te zijn dat nu spoedig de bekering van het hele volk zou volgen.

Daar verwekt het werk van de armenverzorger Stefanus, met tekenen en wonderen verbonden, niet alleen opzien, maar ook aanstoot en niet slechts als tot hiertoe in de kring van de hoogste overheid te Jeruzalem, maar in die kringen die tot het volk behoren, dat tot die tijd steeds verbonden  was  gebleven  in  liefde  en  eerbied  aan  de  gemeente  en  haar  leidslieden;  vgl. hoofdstuk 2: 43, 47; 3: 10; 4: 21; 5: 11, 13 en 26.

Het krachtig getuigenis dat Stefanus door woord en wonder voor Christus en zijn gemeente aflegde, wekte eerst meerdere woordvoerders uit verschillende synagogen op om met hem te twisten, teneinde hem door spitsvondige vragen en kunstige reden in de engte te drijven, hem openlijk van dwaling te overtuigen en zo zijn verdere werkzaamheid te verhinderen. Sedert de Babylonische ballingschap waren de Joden in alle landen verstrooid en in Noord-Afrika, in de provincies van Voor-Azië leefden zij in talrijke gemeenten; ook te Rome waren velen thuis geraakt, vooral sedert Pompeus (omstreeks 63 v. Chr, zie Slotw. op 1 Makk. Nr. 8) daarheen een groot aantal als krijgsgevangenen had gebracht. Deze Joden hadden te Jeruzalem hun eigen synagogen, die zij bezochten als zij ten tijde van de feesten tegenwoordig waren of als zij in hun ouderdom zich geheel naar Jeruzalem terugtrokken om in het beloofde land hun leven te besluiten. De geleerden van deze synagogen nu waren het die tot Stefanus kwamen en zich met hem inlieten in openbare samensprekingen over de Messias, over het ware geloof, over de ware godsdienst enz., om daarbij door hun wijsheid zijn zaak teniet te doen. Het ging echter  geheel  anders  dan  zij  dachten;  zij  konden  Stefanus  wel  tegenspreken,  maar  niet weerstaan. Zijn wijsheid, die hij uit het woord van God en Christus had geput, ontdekte het valse en nietige in de meningen en woorden van de Joden en wees hun dwaasheid overtuigend aan. De geest, die in Stefanus was, gaf hem de scherpe blik om het verkeerde in hetgeen zijn tegenstanders voorbrachten dadelijk op te merken en verleende hem de krachtige woorden die de  waarheid  van  het  christelijk  geloof  in  helder  licht  stelden  en  zo  daarvoor  nieuwe aanhangers moesten winnen.

Aan het woord "Geest" ontbreekt hier de bijvoeging "Heilig. " De tegenstanders voelden dat er een Geest in Stefanus was; dat het de Heilige Geest was, konden zij niet weten.

De Libertijnen vormden met de Cyreneërs en de Alexandrijnse Joden een synagoge. Van hen worden de Cilicische en Klein-Aziatische Joden onderscheiden, die tot een tweede synagoge behoorden,  want  te  Jeruzalem  waren  480  (4x10x12)  synagogen.  Deze  Libertijnen  zijn Romeinse vrijgelatenen of nakomelingen van deze, d. i. oorspronkelijk krijgsgevangen Joden, die de vrijheid weer hadden verkregen en in hun vaderland waren teruggekeerd. Een gedeelte van deze bleef toch te Rome en zette zich aan gindse zijde van de Tiber neer. (hoofdstuk 28: 17vv.).

Tot de synode van die uit Cilicië en Azië behoorde zonder twijfel ook Paulus. (hoofdstuk 7: 57).

11. a) Toen zij met de wapenen van de geest volstrekt niets tegen hem konden uitrichten, grepen zij naar de vleselijke wapens en maakten zij mannen uit, drongen en onderrichtten zij die heimelijk, die zeiden: Wij hebben hem horen spreken lasterlijke woorden tegen Mozes en God. Dat  moesten zij dan overal in de stad verbreiden, opdat niet alleen bij het volk een tegenzin tegen Stefanus zou worden opgewekt, maar ook de opmerkzaamheid van de hoge raad op hem zou worden gevestigd.

a) MATTHEUS. 26: 59

14. Want wij hebben hem herhaalde malen horen zeggen dat deze Jezus, de Nazarener, deze plaats zal verbreken, zodat zij voor altijd teniet zal gaan en dat Hij de zeden en geboden veranderen zal, die ons Mozes overgeleverd heeft, zodat zij zullen wijken en anderen in de plaats zullen komen.

Het blijkt duidelijk uit de gehele voorstelling vanaf vs. 8, waar Lukas in het bijzonder over hem is gaan spreken, dat de Heere in Stefanus iets nieuws met zijn gemeente voor heeft. Zij moest  nu  een  grote  schrede  voorwaarts  doen,  doordat  zij  langzamerhand  meer  werd losgemaakt van de oudtestamentische tempel en zijn godsdienstplechtigheden, waarmee zij tot hiertoe nog in nauw verband was gebleven. Omdat dat echter volgens de staat van de zaken  niet  anders  kon  geschieden  dan  langs  bloedige  weg,  d.  i.  zo,  dat  door  haar bloedgetuigen ten offer moesten worden gebracht, zo zou zeker deze of gene van de apostelen het eerst zijn geroepen, om de eerste bloedgetuige te worden. De raad van de Heere was echter om goede redenen een andere, want niet alleen zou, daar dat  lot zeker Petrus zou hebben  getroffen,  het  woord  in  MATTHEUS.  16:  18  en  dat  in  Joh.  21:  18  niet  zijn overeengekomen, maar het twaalftal van de apostelen, dat op de twaalf stammen van Israël zag, moest nog onaangeroerd blijven, ten teken dat de tijd van de genade voor heel Israël nog niet geheel ten einde was, alhoewel hij juist nu beslist naar dat einde neigde. Nu was dan Stefanus reeds door zijn naam, (die "krans" of "kroon" betekent (1 Kor. 9: 25) en zeer bepaald herinnert zowel aan Christus’ doornenkroon, (MATTHEUS. 27: 29 Mark. 15: 17 Joh. 19: 2), alsook aan de kroon van de gerechtigheid, die daarboven wordt bewaard (Jak. 1: 12; 2 Tim. 4: 8 2: 10), als het ware voorbestemd om de protomartyr, zoals de kerk hem noemt, of de eerste bloedgetuige te worden, ("De 1: 6" Caspari). Nadat nu de Heere hem op de wijze in vs. 1-6 beschreven, een gewoon kerkelijk ambt had opgedragen, verhief Hij hem daardoor, daar Hij hem volgens vs. 8 genade en wonderkrachten verleende, dadelijk boven de kring van dit ambt, waarvoor de in vs. 3 genoemde eigenschappen reeds genoegzaam waren. De Heere plaatste hem zo  nabij de kring van de apostelen, dat  er niet  veel aan ontbrak of hij had eindelijk ook mede tot deze kring behoord. Wat toch hiertoe als teken van de apostolische macht en waardigheid werd gehouden, (hoofdstuk 2: 43; 5: 12), komt hier voor als op hem mede overgedragen, als in vs. 8 van hem wordt gezegd: "Hij deed wonderen en grote tekenen onder het volk. " Het woord "grote" en "onder het volk" moet onzes inziens te kennen geven, dat hij in de tijd van zijn werkzaamheid, die zeker slechts enkele maanden, hoogstens een vierde jaar, heeft geduurd, een substituut of plaatsvervanger van de eerste apostel Petrus is geweest, omdat de uitdrukkingen te duidelijk herinneren aan het meegedeelde in hoofdstuk 5: 15v. Om die reden houden wij ook de mening van de kerkvaders voor zeer juist dat Stefanus één  van  de  zeventig  discipelen  in  Luk.  10:  1vv.  zal  geweest  zijn  en  rekenen  wij  hem tegenover  nieuwe schriftverklaarders,  die hem voor  een Hellenist  uitgeven,  eerder  tot  de Hebreeën. Want het is een ongerechtvaardigde veronderstelling dat hij slechts een Hellenist van genoegzaam vrije gezindheid zou zijn geweest, om te komen tot het vrijere standpunt tegenover  de  oudtestamentische  tempel  en  zijn  eredienst,  zoals  Stefanus  die  openbaart. Integendeel komen juist hier in de aanhangers van de beide in vs. 9 genoemde synagogen de Hellenisten  voor  als  fanatieke  voorvechters  van  het  oude  Jodendom.  Wij mogen  wat  bij Stefanus wordt opgemerkt van die vrijere geest, die zich boven het standpunt verhief, dat in die tijd nog bij de apostelen bestond, niet beschouwen als een geest van de man die met Hellenistische beschaving samenhing, maar moeten dat zonder twijfel aanmerken voor een door de Heer teweeggebrachte en geleide ontwikkeling van de Heilige Geest, die volgens vs. 5 en 10 in hem was.  Uit  zichzelf zou hij zich zeker  niet  gerechtigd hebben geacht  zich enigszins van de apostelen en de overige gemeente te emanciperen. Maar hoe is het nu met deze ontwikkeling gesteld? Zeker  gaven daartoe de stoot  de strijdvragen,  die hij met  de aanhangers van de beide synagogen moest doorstrijden. Bij deze tegenstanders trad in hun verharding tegen het evangelie van Jezus Christus een dergelijke gezindheid aan het licht, als die,  die in  het  woord van de valse profeten ten tijde van Jeremia (hoofdstuk 7: 4)  zich uitspreekt: "des Heren tempel, des Heren tempel, des Heren tempel zijn deze, " en zo werd Stefanus door de Heere en zijn Geest inderdaad tot een tweede Jeremia toebereid, zoals men ook diens terugkomst, behalve die van Elia, voor de Messiaanse tijd verwachtte ("Uit 16: 14"

en "Ps 71: 21. Hij sprak tegenover dat gepraat van de onaantastbaarheid van het heiligdom dergelijke gedachten uit als gevonden worden in Jer. 7: 11-15 en 26: 4-6 ging het hem dan ook  evenals Jeremia in hoofdstuk 26: 7vv. Hij werd om voorgewende lastering voor het gerecht gevoerd, met dit onderscheid dat voor hem van de vorsten van Juda, zijn rechters, geen stem zich verhief als voor Jeremia, integendeel de Hoge raad verblijd was dat hij nu het volk achter zich had en dus tegen de christelijke gemeente kon doen wat hij uit vrees voor het volk tot hiertoe niet had gewaagd. Zonder twijfel heeft ook reeds aan deze gebeurtenissen Saulus,  de  leerling  van  Gamaliël,  mede  deel  gehad.  Uit  de  ongelukkige  vervolger  van Stefanus is, zoals wij later zullen lezen, een zalig navolger van hem geworden, daar hij niet alleen wat de kennis van de waarheid aangaat in diens plaats trad, maar eveneens door de dweepzieke Joden werd beschuldigd (hoofdstuk 21: 28): "Deze is de mens, die tegen het volk en de wet en deze plaats alle mensen overal leert. " Hij kon echter met een goed geweten betuigen (hoofdstuk 25: 8 heb noch tegen de wet van de Joden, noch tegen de tempel, noch tegen  de  keizer  iets  gezondigd;  "  en  zo  staat  ook  hier  Stefanus  met  een  goed  geweten tegenover zijn beschuldigers, hetgeen hij echter niet eerst behoeft te betuigen; dit getuigenis staat hem reeds op het aangezicht geschreven, zoals het volgende vers zegt; in plaats daarvan draait hij echter de spies om en legt hij in zijn rede de beschuldiging valselijk tegen hem ingebracht, weer op hen, die zich beroemen op de wet, hoewel zij die niet hadden gehouden (hoofdstuk 7: 53

15. En allen die in de raad zaten, de ogen op hem houdende, waren in gespannen verwachting, wat hij wel zou te antwoorden hebben op zo’n zware aanklacht, waarvan hij reeds zo goed als overtuigd was en zij zagen, terwijl zij zo met een zeker leedvermaak op hem zagen, niets van angst, van sprakeloze schrik en radeloze vrees, integendeel zagen zij zijn aangezicht, dat hun tegenschitterde als het aangezicht van een engel. Daarom werden zij nu zelf getroffen en voelden zij zich als door goddelijke macht gebonden, zodat zij genoodzaakt waren bij zijn volgende, lange rede stil te houden en zonder tegenspraak hem geruime tijd het oor leenden.

De uitdrukking van Lukas wil zeker niet alleen zeggen dat op het aangezicht van Stefanus volkomen  zielenrust  te  lezen  stond,  zodat  het  de  toeschouwrs  onwillekeurig  eerbied inboezemde, maar hij wil een objectief en  wel buitengewoon verschijnsel schilderen. Was Stefanus reeds vroeger met de Heilige Geest toegerust, in dit beslissend ogenblik werd hem zeker een rijke zalving met de Geest van God ten deel. Dat deze ook uit zijn binnenste zal hebben geschitterd en het aangezicht van de vrome getuige met een hemels licht, dat zelfs voor  de  vijanden  zichtbaar  was,  verhelderd  heeft,  kan  niet  vreemd  voorkomen  als  men bedenkt  dat  het  geestelijke en het lichamelijke elkaar de hand reiken en vooral dat in de heiligste ogenblikken van het leven, evenals in de laatste geschiedenis, het lichamelijke het einde van de wegen van God is.

Viel dan misschien juist een zonnestraal door het venster in de donkere zaal en trof deze zijn gedaante, verhelderde die zijn voorhoofd, omzoomde die met een gouden glans zijn haar, of was er een lichte, gouden kroon wonderbaar om zijn hoofd te zien, zoals schilders de heiligen voorstellen? O nee, maar het was de Geest van de heerlijkheid, (1 Petrus 4: 14), die op hem rustte en als het ware zijn lichaam adelde, de trekken van zijn gelaat verhelderde; het was een afschijnsel van de verheerlijking van Jezus Christus vóór diens lijden en sterven; het was een naar buiten stralen van de inwendige vrede, die zijn hart vervulde; het was een weerschijn van de  hemelse  heerlijkheid,  die  hij  tegemoet  ging.  Dit  verheerlijkte  zijn  aangezicht  als  het aangezicht van een engel.

Hij werd aangeklaagd voor lastering van Mozes  en zie, het  licht  van het  aangezicht  van Mozes (Ex. 34: 29vv.

), een afschijnsel van Gods heerlijkheid was aan hem te zien en verdedigde hem; een straal van de hemelse glans, waarin de leraars van de gerechtigheid eeuwig zullen lichten (Dan. 12: 3),  scheen  om  hem  en  evenals  de  engelen  altijd  het  aangezicht  van  God  zien  en  zijn heerlijkheid afspiegelen, zo werd het hem tot verkwikking in dit uur gegeven, eerst in de geopende geheimen van de geschiedenis van de heerlijkheid van God op aarde en vervolgens in de geopende hemel te zien en Jezus te zien staan ter rechterhand van God. Hield het aangezicht van Stefanus, dat schitterde als dat van een engel, ook vervolgens de vijanden niet af hem buiten de stad te stoten en te stenigen, zo bewerkte toch de vrolijke aanblik van de getuige dat de raadsheren zijn rede zwijgend en met verwondering een lange tijd aanhoorden, totdat zij getroffen werden door de pijl: "Gij hebt de wet niet gehouden", (Hand. 7: 53).

Dit  teken  gaf de  Heilige  Geest  aan  zijn  dienaar  als  een  teken  van  gemeenschap  van  de discipelen met zijn Heer ook in diens verheerlijking op de Thabor, als een voorteken van zijn aanstaande eeuwige verheerlijking, want de rechtvaardigen zullen blinken als de zon in het Koninkrijk van hun Vader en als een bewijs dat Stefanus niet tegen Mozes had gesproken. Immers de Heilige Geest, als de Geest van de heerlijkheid, rustte nu op deze getuige evenals Hij eertijds op Mozes gerust  had, toen diens aangezicht  blonk van heerlijkheid, zodat  hij voortaan een bedeksel voor zijn aangezicht moest dragen, wanneer iemand met hem wilde spreken. Doch ook dit teken was tevergeefs voor het ongeloof, dat aan geen tekenen gelooft en door niets kan gebroken worden dan door de onweerstaanbare kracht van de Heilige Geest in het hart en het geweten van de ongelovigen.

HOOFDSTUK 7

STEFANUS’ PREDIKING EN MARTELDOOD

1. En de hogepriester, die dat was in naam van de overheid d. i. Annas (hoofdstuk 4: 6; 5: 17), verbrak de stilte die in de raad had geheerst en gaf de aangeklaagde het woord, teneinde zich te verantwoorden en zei: Zijn dan deze dingen alzo, gelijk deze tegen u zeggen (vs. 14)?

2.  En  hij zei:  Gij mannen broeders en vaders! hoort  toe,  want  ik  kan op  de vraag,  mij voorgelegd, niet antwoorden alleen met een ja of nee, maar moet integendeel een langere rede tot u houden (Hand. 22: 1; 1 Petrus 3: 15v.

Het zwijgen van de raadsheren, die allen op Stefanus’ verhelderd aangezicht zagen, drukte de hogepriester te zwaar. Hij dacht aan het pijnlijk ogenblik een einde te maken door de vraag: "is het alzo? " en deze vraag is er een die voor een kort ja of nee is ingericht. Stefanus kon echter noch het  ene  noch het  andere zeggen, maar moest  beide zeggen en daarom beide rechtvaardigen.

Als een waar geloofsgetuige toont hij zich bereid ter verantwoording! "Mannen broeders en vaders!  "  zo  spreekt  hij ze  vriendelijk  en  eerbiedig  aan,  zonder  enige  vleselijke  ijver  of geestelijke trots, hoewel zij een slechte broeder- of vaderliefde jegens hem betonen.

De rede die nu volgt (vs. 2-50) is voor het grootste deel een overzicht van de geschiedenis van Israël, van Abrahams roeping tot de Mozaïsche wetgeving en vandaar tot de opbouwing van de Salomonische tempel, waarop hij nog een woord van Jesaja tegen het vleselijk bijgeloof van  de  Joden  aanhaalt,  alsof  de  Allerhoogste  in  een  gebouw  van  mensenhanden  was ingesloten. Door aldus de heilige geschiedenis te herinneren, wilde Stefanus zijn geloof aan de openbaring van het Oude Testament verzekeren en de beschuldiging dat hij Mozes en de tempel had gelasterd, door ontwikkeling van haar ware betekenis weerleggen. Hij wilde het bewijs geven dat het gedrag van de Joden omtrent Gods genade steeds zeer verkeerd was geweest,  daar  zij,  naarmate  zijn  weldaden  groter  waren,  zich  des  te  ondankbaarder  en weerspanniger jegens Hem en zijn gezanten, vooral ook tegenover Mozes hadden betoond. Hij hield zijn aanklagers het verleden als een getrouwe spiegel voor, waarin zij hun eigen gedrag tegenover de Messias en diens aanhangers moesten zien. Niet zelden is het dan ook alsof hij de geschiedenis van Jezus onder veranderde namen verhaalt (vgl. de jaloersheid van Jozefs broeder, het gedrag tegenover Mozes voor en na zijn vlucht naar Midian, het gedrag tegenover de goddelijke leidingen in de woestijn). Tevens stelt hij de leidingen van God uit een bepaald gezichtspunt  als een theocratisch plan voor, dat  steeds verder wijst  en in de Messias  zijn  einde  vindt.  Reeds  Mozes  voorspelde  een  profeet  die  na  hem  zou  komen, derhalve wijst de wet  verder dan haarzelf en op iets hogers. De tempel van Salomo was slechts met mensenhanden gemaakt, het voorbeeld van een andere tempel, van de verering van God in geest en in waarheid. Waarschijnlijk wilde hij de derde periode, de Messiaanse voorzeggingen van de profeten en hun strijd tegen vleselijke gezindheid, het vastkleven aan uiterlijkheden, de ondankbaarheid en halsstarrigheid van de Joden nog nader schilderen; maar hij werd door de kwaadaardigsten van de vertoornde toehoorders, die de polemische pijl van de zo-even voorgestelde geschiedenis wel voelden, in de rede gevallen. Daarom ging hij van de bedaarde toon van verhalen in de pathos van een ernstige boetpredikatie over met het ontzettend bestraffend woord in vs. 51-53 Daarin legde hij zijn aanklagers en moordenaars, als  de  getrouwe  zonen  van  de  profeten-moordenaars,  het  verraad  en  de  moord  van  de

onschuldige en rechtvaardige Messias als het toppunt van hun ondankbaarheid en van hun wetsovertreding op het hart en wierp het gedane verwijt van goddeloosheid op hen terug.

De rede wordt  tot  een eigenlijke aanklacht  van de hoge raad van medekruisiging van de Messias; zij voert het proces van de door de Joden en hun gehele geschiedenis verworpen Christus, zoals deze verwerping in de kruisiging van de historische Christus vervuld is, voor de hoge raad zelf en wel van hun eigen oudtestamentisch theocratisch standpunt, opdat aan het  Sanhedrin  geen  verontschuldiging  zou  overblijven  en  het  zou  gedrongen  worden  tot beslissing.  Daarom wijst  ook  Stefanus’ verwerping  het  tijdstip  aan waarop  de nieuwe en eind-verstoktheid van de Joodse natie als zodanig na de opstanding beslist is.

Wanneer men vraagt wie deze zo wijs ingerichte en gecompliceerde rede zo nauwkeurig heeft kunnen  onthouden,  dan  moeten  wij  niet  zozeer  heen  wijzen  naar  die  gelovig  geworden priesters in hoofdstuk 6: 7, maar meer naar die jongeling Paulus, in wie, hoe krampachtiger hij tegen de inwendige geestelijke macht van het evangelie streed, des te sterker ieder woord van Stefanus als een pijl in de ziel en in het geheugen bleef steken, waarna hij zich moest aftobben, totdat de verschijning van de Opgestane de weerstand verbrak van de wil die een betere erkentenis tegenstreefde. De gehele Paulinische theologie was ook later niets dan een ontwikkeling van de kiemen, die in de rede van Stefanus lag opgesloten. In zo verre vormt deze rede eigenlijk het middelpunt van de Handelingen van de apostelen.

2 b) De God van de heerlijkheid 1) (Ex. 24: 16 Jes. 6: 3) verscheen aan onze vader Abraham nog zijnde te Ur in Mesopotamië, voordat hij woonde in Charran (Gen. 15: 7 Neh. 9: 7).

1) Dat Stefanus zijn rede opent met God zo te noemen, heeft een goede reden. Niet alleen wil hij hiermee tegenover de uitgestrooide laster dat hij God zou hebben gelasterd (hoofdstuk 6: 11) en de waan dat het de christenen aan eerbied jegens God zou ontbreken, zijn diepe eerbied voor God betuigen en God de eer geven, die Hem toekwam, maar hij heeft ook positieve grond om de heerlijkheid van God op de voorgrond te stellen. Hij stelt reeds hier, evenals in het volgende deel van zijn rede, de onbegrensde grootheid, volmacht en alleenheerschappij van God voor ogen, volgens welke God zelf aan niets gebonden is en Zich kan openbaren aan wie en zoals en waar Hij wil. In verband met het woord "verscheen" geplaatst, brengt de uitdrukking de verheven en verheffende lichtglans in herinnering, waarin de openbaringen en verschijningen van God pleegden te geschieden.

Dit is de hoogste benaming die aan God gegeven kan worden. Het denkbeeld van heerlijkheid sluit alles wat goddelijk is in. Daarom wordt ook de Zoon, als één wezen met de Vader "de Heere van de heerlijkheid" en de Heilige  Geest  eveneens "de Geest  van de heerlijkheid" genoemd (1 Kor. 2: 8; 1 Petrus 4: 14

).  Eigenaardig is deze benaming  van God in de mond  van Stefanus,  op  wiens gelaat  de heerlijkheid van God afstraalde. Ook weerlegt hij, door bij het gevoel van de diepste eerbied deze hoogheilige naam te gebruiken, de beschuldiging dat hij woorden gesproken zou hebben tegen God.

3. En zei tot hem: Ga uit uw land en uit uw maagschap en kom in een land dat Ik u wijzen zal (Gen. 12: 1).

4. Toen ging hij onder geleide van zijn vader Therach (Gen. 11: 31) uit het land van de Chaldeeën  en  woonde  in  Charran.  En  vandaar,  nadat  zijn  vader  in  het  jaar  2083  na  de

wereldschepping,  of  1922  voor  Christus  gestorven  was,  bracht  hij  hem,  door  zijn  bevel daaromtrent te vernieuwen (Gen. 11: 4vv.), over in het land waar gij nu in woont.

5. En hij gaf hem gedurende de tijd van zijn reis tot aan zijn dood geen erfdeel daarin, ook niet een voetstap, zodat hij voor Sara en voor zichzelf een erfbegrafenis moest kopen van de Hethieten (Gen. 23: 13vv.) en beloofde dat Hij hem dit tot een bezitting geven zou en zijn zaad na hem, hoewel hij nog geen kind had (Gen. 12: 7; 13: 14v; 15: 18vv.

6. En God sprak, toen Hij hem voor de derde maal de belofte gaf (Gen. 15: 13v.) en later aan Mozes in de brandende braambos verscheen (Ex. 3: 12), alzo dat zijn zaad vreemdeling zijn zou  in een vreemd  land  en dat  zij het  zouden  dienstbaar  maken en kwalijk  handelen a) vierhonderd jaar lang ("Ge 15: 13" en "Ex 12: 40.

a) Gal. 3: 17

7. En het volk dat zij dienen zullen, zal Ik, de Almachtige (Rom. 12: 19), oordelen, sprak God; en daarna zullen zij uitgaan en zullen Mij dienen in deze plaats, in het beloofde land.

In Gen. 15: 14 volgen op het woord "uittrekken" de woorden: "met grote have". De reden voor deze uitrusting was, zoals wij bij Ex. 3: 22 gezien hebben, dat de kinderen van Israël voor hun zware dienst, die zij zo vele jaren de Egyptenaars gegeven hadden, ook een loon hadden verdiend; dit geeft God door zijn leiding van de gebeurtenissen hun bij de uittocht (Wijsh. 10: 17), maar het doel van die grote gave was iets anders, namelijk de godsdienst die moest worden ingesteld en die wel bij de Horeb in de daar gebouwde tabernakel begon, doch pas in het land Kanaän in haar geheel kon worden uitgeoefend. Met het oog daarop gaat Stefanus niet voort op die wijze "met grote have, " maar gaat hij dadelijk over tot hetgeen aan Mozes werd gezegd. Hij geeft echter aan het woord een uitgebreidere zin dan het in de eerste plaats had. Hij zegt daardoor niet meer dan de waarheid, zodat hij de eigenlijke zin van de woorden zou hebben vervalst, maar hij ontwikkelt slechts die waarheid, die verborgen lag achter de eerste betekenis. Hij blijft niet staan bij het tussenstation van de Horeb, waarop het Mozes vooral aankwam, maar vat  integendeel het  einddoel in het  oog,  waarop God zelf dadelijk van het begin heeft gedoeld.

8. En Hij gaf hem het verbond van de besnijdenis, het verbond waarvan de besnijdenis het teken is (Gen. 17: 1vv.); en alzo verwekte hij later, toen hij dat verbond reeds had ontvangen en dus reeds in de nieuwe betrekking tot God stond (Gen. 21: 1vv.) Izaak en besneed hem op de achtste dag (Gen. 21: 4)en Izaak verwekte en besneed op de achtste dag Jakob en Jakob de twaalf patriarchen of aartsvaders (Gen. 25: 26; 29: 31; 30: 24; 35: 16vv.

Bij Abraham begon Israël’s eigenlijke geschiedenis als uitverkoren volk van God. Doch door Abraham was de wet niet gegeven, maar aan en door Abraham was de belofte, die (zoals Paulus het in later tijd in de brief aan de Galaten deed opmerken), van vierhonderddertig jaar vroeger dateert dan de wet van Mozes (Gal. 3: 15vv.). En wat was nu het Evangelie, dat Stefanus gepredikt had, anders dan de vervulling van die belofte, die bij de Joden met al hun ijveren zonder verstand voor Mozes, ja, met al hun roemen op hun kindschap van Abraham, in geen aanmerking kwam? Het vergrijp van de edele getuige van Jezus lag dan, zo ver de wet betreft, in niets anders dan in hetgeen ook vanouds Israël’s profeten hadden verkondigd van een nieuw verbond,  gegrondvest  in de aloude belofte aan  Abraham.  De verandering van zeden,  d.  i.  van  bedeling,  moest  het  noodwendig  gevolg  van  dat  nieuwe  nu  in  Christus daargestelde verbond zijn. Hier was dus geen lastering, maar bevestiging zowel van Mozes

als van de profeten. Gelijksoortig is de verdediging met betrekking tot de tempel als die in orde van tijd, zowel als van heiligheid beneden de belofte staat. Tegen een overdreven of liever ongeestelijke ingenomenheid met de tempel, als stoffelijk gebouw, had de stichter zelf, koning Salomo en (na hem) de profeet gewaarschuwd (vs. 47-49 1 Kon. 6: 27 Jes. 66: 1 a) Maar opnieuw toont zich hier de prikkelbaarheid van het volk, zoals dikwijls wanneer het dat zichtbare tempelgebouw van Jeruzalem betreft. Het werd reeds opgemerkt dat bij deze laatste woorden  van  de  getuige  van  Jezus,  hoezeer  ook  ontleend  aan  de  profeet  Jesaja,  de verontwaardiging  van de toehoorders zich niet  meer  weerhouden kan en de uitwerkselen hiervan de spreker noodzaken, zijn rede met een krachtige samentrekking van al het reeds gezegde en verder bedoelde, ijlings te besluiten. De slotsom is als volgt (vs. 51, 52) : "Gij weerstaat  altijd de Heilige Geest! Wat uw vaders aan de profeten deden, dat hebt gij nu gedaan aan de door u overgeleverde en vermoorde Heilige en Rechtvaardige, Wiens komst door hen tevoren verkondigd was. " Tot het einde toe behoudt in deze verdedigingsrede van de aangeklaagde evangelieverkondiger de bestraffing door de nieuwtestamentische profeet de boventoon. Beschuldigd van lastering van de wet, besluit hij zijn afwering van die aantijging met de uitroep (vs. 53): "Gij hebt die wet niet gehouden! " Opmerkelijk beleid, volgens de belofte aan de getrouwe belijder van de Heere in zijn verantwoording hier voor de Joodse Raad en geheel een vijandig gehoor geschonken! In zijn rede wordt de naam van Jezus, de Nazarener nergens genoemd en toch gepredikt. Het is de gehele gewijde geschiedenis van Abraham af, die Hem in deze hoogmerkwaardige apologie van de bloedgetuige verkondigt -het zijn Abraham, Jozef, Mozes, David, Salomo, Jesaja, Amos (vs. 42, 43), die in de rede van Stefanus tegen het volk dat zijn Messias verwierp en ter dood voerde, optreden. Met en tussen deze grote trekken uit de geschiedenis en de profetie van het Oude Testament worden tevens allerlei wenken, op een zelfde hoofdoogmerk uitkomende, als in het voorbijgaan gegeven en niet weinige bijzonderheden uit Gods bedelingen met het volk van Abraham vanouds aan de dag gebracht. Merk op met wat een nadruk aan Abraham herinnerd wordt, hoe God hem overbracht in een land, hem vreemd en onbekend, (vs. 4) "waar gij nu in woont! " Hoe anders dan, uit kracht van een belofte van Gods wege, aanvaard door geloof van de zijde van de begenadigden - alzo niet uit de wet  of haar werken? Geen mindere klem heeft (vs. 8) de treffende herinnering hoe aan Abraham en zijn zaad het land gegeven was, toen hij nog geen kind had. Wederom dus van die kant een aanprijzing, tegenover alle wettische verdienste of gerechtigheid van het geloof!

9. En de patriarchen, Ruben, Simeon, Levi, Dan, Juda enz., nijdig zijnde a) verkochten Jozef, om naar Egypte gebracht te worden (Gen. 37: 1vv.); en God was met hem.

a) Ps. 105: 17

10. En verloste hem uit al zijn verdrukkingen en gaf hem genade en wijsheid voor Farao, de koning van Egypte en hij stelde hem tot een overste over Egypte en zijn gehele huis (Gen. 41: 1vv.).

Zeker  heeft  Stefanus, als hij zegt  "nijdig zijnde, " reeds de overeenkomende boosaardige gezindheid van zijn rechters tegenover Jezus op het oog, zodat hij in de mishandelde Jozef, evenals later ook in de verworpen Mozes, die beide toch de redders van het volk waren, geschiedkundige voorbeelden van Christus ziet.

De zeer geprezen stamvaders van het volk waren het, die zich zo zwaar bezondigden; doch God was niet met hen, maar met Jozef, die zij aan de heidenen verkochten.

11. a) En er kwam een hongersnood over het hele land van Egypte en Kanaän en grote benauwdheid; en onze vaders vonden geen spijs voor hun talrijke kinderen.

a) Ps. 105: 16

Hiermede herinnerde Stefanus aan de voor de Joden zo ergerlijke waarheid dat God door Jozef de heidenen zegende, alvorens Israël gezegend werd. Hoe dit kwam, is duidelijk: God is heilig en hadden de broeders van Jozef deze uitgeworpen, God stelde de patriarchen ook nu achter de heidenen. Was het Jozef niet reeds gedurende zeven jaren van overvloed en van zijn regering onder Farao de lichtste zaak ter wereld geweest om zijn vader en broeders een bode toe te zenden met het bericht: uw Jozef leeft en is onderkoning van Egypteland - komt tot mij voordat de jaren van de honger komen? Maar nee, zij die zelf kinderen van de Voorzienigheid zijn, willen niet  in  haar plaats treden om te voorzien, waar God alleen voorzien wil. De goddelijke wijsheid, die Jozef deelachtig werd, leerde hem ook deze zaak aan God over te laten. En zo had geheel Egypteland brood en bij Jakob was gebrek.

12. Maar toen Jakob hoorde dat in Egypte koren was, zond hij onze vaders de eerste maal uit (Gen. 42: 1vv.).

Wederom een treffende overeenkomst met de zaak van de Heere. De zonen van Jakob zagen Jozef, maar zij herkenden hem niet en Jozef maakte zich ook niet aan hen bekend. Waarom niet? Omdat zij nog dezelfde hooghartige lieden waren als tevoren. De misdaad aan hem, Jozef gepleegd, had geen spoor van berouw en verootmoediging bij hen achtergelaten. Zij kwamen als rijke vreemdelingen, met overvloedig geld in hun handen om koren te kopen. Het gericht van God was nog niet over hen heengegaan: en dat moest over hen heengaan, zou Jozef zich als hun broeder aan hen bekend maken.

13. En bij de tweede reis maakte Jozef zich aan zijn broers bekend; en het geslacht van Jozef werd aan Farao openbaar (Gen. 43: 1-45: 20

14. En Jozef zond heen en ontbood zijn vader Jakob en heel zijn geslacht, bestaande uit vijfenzeventig Ge 46: 27 zielen (Gen. 45: 21-46: 27).

Grote ellende en geestelijke hongersnood, wil Stefanus zeggen, zal ook over hen komen, maar eindelijk  zult  gij  de  door  u  verworpene  erkennen,  die  intussen  aan  de  versmachtende heidenwereld levensspijze geschonken heeft. Hij zal Zich over het volk van Israël vriendelijk ontfermen en daaraan een plaats in Zijn rijk geven. Wij vinden dus hier een opening van de laatste lotgevallen van het Joodse volk, evenals Paulus die in hoofdstuk 11 van zijn brief aan de Romeinen als een mysterie mededeelt.

15. En Jakob kwam naar Egypte en stierf, hijzelf en onze vaders (Gen. 49: 13-50: 26)

16. Jakob zelf werd in de spelonk te Hebron begraven (Gen. 49: 29vv. ; 50: 12vv.) en zij werden overgebracht naar Sichem (Gen. 50: 24vv. Ex. 13: 19 Joz. 24: 32 Joh. 4: 5v.) en gelegd in het graf, dat Abraham (deze naam is waarschijnlijk door een afschrijver in de tekst gebracht, terwijl er oorspronkelijk slechts stond "hij" namelijk Jakob Gen. 33: 18v.) gekocht had voor een som geld van de zonen van Emmor, de vader van Sichem.

Wil men aannemen, dat het woord "Abraham" toch oorspronkelijk in de tekst heeft gestaan, dan moet men het woord voor een samentrekking houden van verschillende zinnen tot één:

"Abraham  koopt  een  graf,  waarin  Jakob  begraven  werd,  Jakob  een  akker,  waarin  Jozef begraven werd. " In plaats van nu te zeggen, zij begroeven hen, Jakob in de spelonk die Abraham had  gekocht,  Jozef in  de  akker  die  Jakob  van  Emmor  had  gekocht,  voegt  de redenaar beide tezamen en zegt hij: zij werden begraven in het graf dat Abram van de zonen van Emmor gekocht had. Zo’n wijze van spreken was geheel naar de smaak van de Rabbijnen en verstaanbaar voor de toehoorders.

Dat  van  Jozefs  broeders  wordt  gesproken,  over  wier  begrafenis  in  Kanaän  het  Oude Testament niet positief afwijkend bericht, maar alleen zwijgt, is waarschijnlijk het gevolg van een overlevering die toen reeds bestond bij Josefus en later bij de kerkvaders wordt gevonden en die Stefanus reeds kende.

17. Maar toen nu de tijd van de belofte die God aan Abraham gezworen had (vs. 6v.), naderde a), groeide het volk en vermenigvuldigde in Egypte.

a) Ex. 1: 7 Ps. 105: 24

18. Totdat een andere koning opstond, die Jozef niet gekend had.

19. Deze gebruikte listigheid tegen ons geslacht en handelde kwalijk met onze vaderen, zodat zij hun jonge kinderen moesten wegwerpen, opdat zij zich niet zouden voortplanten (Ex. 1: 6vv.).

20. a) In deze tijd, toen de goddelijke belofte geheel scheen vergeten te zijn, werd Mozes geboren en deze was uitnemend schoon, zodat hij geheel geschikt was om tot voorbeeld van de  toekomstige  Heiland  te  worden  gekozen  (Ps.  45:  3  Hebr.  7:  26),  die  drie  maanden opgevoed werd in het huis van zijn vader (Hebr. 11: 23).

a) Ex. 6: 19 Num. 26: 59; 1 Kron. 23: 13

20. a) In deze tijd, toen de goddelijke belofte geheel scheen vergeten te zijn, werd Mozes geboren en deze was uitnemend schoon, zodat hij geheel geschikt was om tot voorbeeld van de  toekomstige  Heiland  te  worden  gekozen  (Ps.  45:  3  Hebr.  7:  26),  die  drie  maanden opgevoed werd in het huis van zijn vader (Hebr. 11: 23).

a) Ex. 6: 19 Num. 26: 59; 1 Kron. 23: 13

21. En toen hij weggeworpen was, te vondeling was gelegd,  omdat men hem niet langer durfde te verbergen, nam hem de dochter van Farao op en voedde hem voor zichzelf op tot een zoon (Ex. 2: 1-10).

22.  En  Mozes  werd  onderwezen  in  alle  wijsheid  van  de  Egyptenaren,  als  natuur-  en sterrenkunde, wis-, genees- en staatkunde (Jes. 19: 12); en was machtig in woorden en in werken Ex 2: 10.

23. Toen hij nu de leeftijd van veertig jaar bereikt had, kwam hem in zijn hart zijn broeders, de kinderen van Israël, te bezoeken, van wie hij tot hiertoe, levende inde hogere kringen van de Egyptenaren, was gescheiden geweest  en van wie hij, daar hij ze liefhad, graag wilde weten hoe het hun ging (Ex. 2: 11).

24. En ziende één die onrecht  leed van een Egyptenaar, beschermde hij hem en wreekte degene die overlast geschiedde en versloeg de Egyptenaar.

25. En hij meende dat zijn broeders zouden verstaan dat God door zijn hand hun verlossing geven zou; maar zij hebben het niet verstaan.

26. a) En de volgende dag werd hij door hen gezien, daar zij, de ene Israëliet met de andere vochten; en hij drong ze tot vrede, zeggende: Mannen, gij zijt broeders, waarom doet  gij elkaar ongelijk?

a) Ex. 2: 13

27. En hij die zijn naaste ongelijk deed, stootte hem van zich, zeggende: a) Wie heeft u tot een overste en rechter over ons gesteld.

a) Ex. 2: 14 MATTHEUS. 21: 23 Hand. 4: 7; 7: 35

28. Wilt gij mij ook ombrengen, zoals gij gisteren de Egyptenaar omgebracht hebt?

Dit woord van Stefanus was opnieuw een pijl met een scherpe punt, afgeschoten op het hart van zijn rechters. Wat zei hij er mee? dit: Mozes, op wie gij na zijn dood zo hogelijk roemt, hebt gij bij zijn leven even kwalijk gehandeld als gij Jezus gedaan hebt. Altijd hebt gij uw verlossers verworpen, opdat zij u niet zouden verlossen en hebt ze, terwijl zij u toch verlosten, met ondank vergolden. En hiermee is u de profetie gegeven geworden, hoe gij met Jezus, met uw  Messias,  de  grote  Verlosser,  als  Hij  kwam,  handelen  zoudt  en  gehandeld  hebt.  De overeenkomst van hun handelwijze met Jezus en die van de goddeloze Israëlitische twister en vechter was dan ook meer dan klaar, was schitterend helder.

29. En Mozes vluchtte op dat woord, dat hem deed vrezen en bezorgd zijn voor zijn leven en werd een vreemdeling in het land Madiam, of Midian in Petraeïsch Arabië, waar hij twee zonen verwekte (Ex. 2: 11-22).

Stefanus vertoeft het langst bij de geschiedenis van Mozes, zonder twijfel omdat zich zijn tegenstanders het meest en het liefst op Mozes beriepen en hem daarentegen van lastering van Mozes beschuldigden. Hij stelt hem echter niet zozeer voor als wetgever, maar meer in zijn werkzaamheid als verlosser en aanvoerder.

Wanneer nu hier in deze eerste afdeling de geboorte van Mozes in de tijd van de zwaarste verdrukking, zijn eerste poging om de onderdrukten ten redder te worden, de snode afwijzing die hij ondervond en zijn vlucht in de veertigjarige afzondering wordt meegedeeld, ligt voor elk van deze feiten het  tegenbeeld in de geschiedenis van Christus zo  voor de hand, dat aanwijzing verder nauwelijks nodig is. Christus wordt geboren in een tijd, waarin de heidense onderdrukker aan het volk van God door invoering van de volkstelling het teken van gehele onderwerping  indrukt  en  waarin  de  Idumeeër  Herodes  het  vermoorden  van  de  kinderen beveelt om de hoop van Israël te vernietigen. Tot een man gerijpt biedt hij zich zijn volk ten redder aan, doch wordt versmaad en heeft zich een lange tijd aan de ogen van de Joden onttrokken (hoofdstuk 3: 20v.).

Evenals de Israëliet Mozes de vraag toewerpt: "wie heeft u tot een overste en rechter over ons gesteld is" zo hebben de Synedristen ook dan Jezus gevraagd (MATTHEUS. 21: 23 Luk. 20:

2):  "wie  heeft  u  daartoe  volmacht  gegeven? "  De  goddelijke  volmacht  wordt  betwijfeld, omdat de menselijke legitimatie niet duidelijk voor ogen ligt; met andere woorden: men stelt zich onwillekeurig God voor als in Zijn bestuur aan menselijke vormen en grenzen gebonden en verloochent daarmee de onvoorwaardelijke volmacht en heerschappij van God.

30. En toen na zijn eerste optreden (vs.  23vv.) veertig jaren vervuld waren, zodat hij nu tachtig jaar oud was (Ex. 7: 7) verscheen hem de Engel van de Heere in de woestijn van de berg Sinaï ineen vlammig vuur van de doornenbos.

31. Mozes nu, dat ziende, verwonderde zich over het gezicht en toen hij daarheen ging om dat te bezien, zo geschiedde een stem van de Heere tot hem,

32. Zeggende: a) Ik ben de God van uw vaderen, de God van Abraham en Izaak en Jakob. En Mozes werd zeer bevende en durfde het niet bezien.

a) Ex. 3: 6 MATTHEUS. 22: 32 Hebr. 11: 16

33. En de Heere zei tot hem: a) Ontbind de schoenen van uw voeten; want de plaats, waarop gij staat, is heilig land.

a) Joz. 5: 15

34. Ik heb de mishandeling van Mijn volk in Egypte zeker wel gezien en Ik heb hun zuchten gehoord en ben van de hemel, waar Ik Mijn troon heb gevestigd (Jes. 66: 1, MATTHEUS. 5: 34) neergedaald om hen daaruit te verlossen en nu, kom herwaarts, Ik zal u naar Egypte zenden (Ex. 2: 23-4: 17

34. Ik heb de mishandeling van Mijn volk in Egypte zeker wel gezien en Ik heb hun zuchten gehoord en ben van de hemel, waar Ik Mijn troon heb gevestigd (Jes. 66: 1 MATTHEUS. 5: 34) neergedaald om hen daaruit te verlossen en nu, kom herwaarts, Ik zal u naar Egypte zenden (Ex. 2: 23-4: 17

35. Deze Mozes, die zij als hun heer en redder verloochend hadden, zeggende: Wie heeft u tot een overste en rechter gesteld? (vs. 27) deze, zeg ik, heeft God tot een overste en verlosser gezonden  door  de  hand,  doorbemiddeling  van  de  Engel,  die  hem  verschenen  was  in  de doornenbos.

36. a) Deze heeft hen uitgeleid, doende wonderen en tekenen in het land van Egypte en in de Rode zee b) en in de woestijn veertig jaren.

a) Ex. 7-14 b) Ex. 16: 1 Deut. 1: 3

37. Deze is die Mozes, die tot de kinderen van Israël gezegd heeft: a) de Heere uw God, zal u een profeet verwekken uit uw broederen gelijk mij, b) die zult gij horen (hoofdstuk 3: 22 Deut. 18: 15).

a) Joh. 1: 46 Hand. 3: 22 b) MATTHEUS. 17: 5

38. Deze is het, die in de vergadering van het volk, die tot bekendmaking van de wet werd gehouden (Ex. 19: 1vv.) in de woestijn was a) met de Engel, die tot hem sprak op de berg

Sinaï en met onze vaderen, die de levende woorden van de wet (Rom. 7: 12, 14) ontving, om ons die te geven (Ex. 19: 3-31: 18).

a) Gal. 3: 19

39. Onze vaders wilden hem niet gehoorzaam zijn, maar verwierpen hem en keerden met hun harten terug naar Egypte om de afgodendienst daar geleerd weer te beginnen (Ezechiël. 20: 7v., 24).

40. Zeggende tot Aäron: Maak ons goden die voor ons heengaan, als zinnebeelden van de HEERE, om die voor ons uit te dragen op onze tocht; want wat deze Mozes aangaat, die ons uit  het  land van Egypte geleid heeft, wij weten niet  wat  met  hem geschied is, zodat  wij behoefte hebben aan een andere leiding die in de plaats van God treedt.

41. En zij maakten een kalf in die dagen en brachten offerande tot de afgod en verheugden zich in de werken van hun handen (Ex. 32: 1vv.).

42. En God keerde Zich van hen af, Hij onttrok hun zijn genadige tegenwoordigheid en gaf hen over aan hun straf (Rom. 1: 24), dat zij de hemellichamen dienden (Ezechiël. 20: 25v.), zoals geschreven is in het boek van de profeten en wel in Amos 5: 25-27 : Hebt gij ook slachtoffers en offeranden Mij opgeofferd veertig jaren in de woestijn, gij huis van Israël?

43. Ja, gij hebt opgenomen de tabernakel van Moloch en de ster van uw god Remfan, de afbeeldingen  die  gij  gemaakt  hebt  om  die  te  aanbidden  en  Ik  zal  u  tot  straf  daarvoor wegvoeren naar de andere zijde van Babylon (bij Amos staat: ver boven Damascus heen of liever aan gene zijde van Damascus. De bedreiging, die daar op het rijk van de tien stammen ziet, past Stefanus hier toe op Juda, waarom hij de daarmee overeenkomende uitdrukking in de plaats stelt).

De  wijze  waarop  Mozes  voor  zijn  volk  moest  optreden,  is  een  geheel  eigenaardige  en vreemde. Hij wordt uit het midden van zijn volk genomen, aan het heidense hof als een zoon van koninklijke stam opgevoed en in de Egyptische wijsheid onderwezen. Als zodanig staat hij voor de eerste keer (vs. 21-29) als redder voor het volk van Israël. De tweede keer wordt hij eveneens in de verte en in den vreemde geroepen. De HEERE verschijnt aan hem in een zichtbaar teken, maar niet te Hebron of Berseba of een andere geheiligde plaats van het land van de belofte, maar in de woestijn (vs. 30vv.). Duidelijk is dus de hand van God zichtbaar in de  toerusting  en  in  de  voorbereiding  van  de  verlossing  van  Zijn  volk,  als  noch  aan nationaliteit  noch aan lokaliteit  gebonden, het  berust  geheel en  alleen op Zijn vrijmachtig welbehagen. Daarnaast openbaart zich in diezelfde geschiedenis even zo duidelijk de aard van het volk van Israël. Als Mozes de eerste keer zich voor het volk plaatst in zijn verlossende en bevrijdende werkzaamheid, erkent het volstrekt zijn roeping niet, zodat hij zich aan zijn volk door de vlucht moet onttrekken. De tweede maal, als Mozes komt, toegerust met tekenen en wonderen, vindt hij geloof en leidt hij Israël uit en geeft hij het wetten en instellingen. Toch ontbreekt er nog veel aan dat die goede verhouding van Israël tot zijn Verlosser en Leidsman voortdurend  zou  zijn gebleven.  Er  vertoont  zich integendeel in de tijd  van de heerlijkste openbaringen van de HEERE een zo diep en algemeen verval, dat de HEERE van die tijd Zijn volk loslaat en aan de heidense afgodendienst overgeeft. Met nadruk stelt nu Stefanus op de voorgrond dat Hij, die Mozes riep en begeleidde, de Engel van de Heere geweest is. Wat wil nu deze bepaalde aanwijzing zeggen, als het niet een aanwijzing is dat wij hier slechts een voorlopige  openbaring  van  de  HEERE  hebben  te  zien  en  dat  een  latere  openbaring  zou

volgen, waarin de HEERE Zich openbaart niet door een ander, maar door Zichzelf? Inderdaad wordt dan ook op een zodanige herhaling van de roeping en zending van Mozes door een uitdrukkelijk woord van deze (vs. 37) gewezen. Het is derhalve niet twijfelachtig of Stefanus meent dat deze profetie van Mozes in Jezus van Nazareth is vervuld. Werkelijk is ook Israël’s tegenwoordige toestand zeer gelijk aan die van zijn vaderen onder Mozes; reeds eenmaal is de nieuwtestamentische profeet door Israël verworpen; Hij staat nu opnieuw met Zijn woord en zijn Geest voor Zijn volk en dit is op het punt Hem nogmaals van zich te wijzen.

44. Wat nu het laatste punt van de goddelijke belofte in vs. 6 aangevoerd, het "Mij dienen in deze plaats" aangaat, dit moest evenzeer vervuld worden als de beide andere in vs. 9-16 en 17-43 De tabernakel van de getuigenis, waarin de ark van het verbond met de cherubs was, waardoor Hij getuigde (Ex. 25: 22; 29: 42; 30: 6 Num. 1: 53), was onder onze vaderen in de woestijn, zoals Hij het geboden had die tot Mozes zei dat  hij die maken zou a) naar de afbeelding die hij gezien had (Ex. 25: 8v., 40; 26: 30).

a) Hebr. 8: 5

45. a) Die ook onze vaders ontvangen hebbende, met Jezus of Jozua gebracht hebben in het land dat de heidenen bezaten, die God verdreven heeft van het aangezicht van onze vaderen en zij behielden het, hoewel het heiligdom als op twee plaatsen verdeeld was, tot de dagen van David toe Jos 18: 1.

a) Joz. 3: 14

46. a) Die voor God genade gevonden heeft en in dankbaarheid voor deze genade en in vertrouwen op verdere ervaring daarvan b) begeerd heeft  te  vinden een vaste en met  de nieuwe toestand overeenkomstige woonstede voor de God van Jakob (2 Sam. 7: 1vv. Ps. 132: 1vv.).

a) 1 Sam. 16: 1 Ps. 89: 21 Hand. 13: 22 b) 1 Kron. 17: 1

47. a) En aan Salomo werd vergund wat  zijn vader had gebeden (1 Kon. 8: 15v.). Deze bouwde Hem een huis in de tempel te Jeruzalem, die hij op de berg Moria oprichtte.

a) 1 Kon. 6: 1; 1 Kron. 17: 12

48. a) Maar hij bouwde  het  volgens zijn eigen woord (1 Kon. 8: 27) niet, alsof dat  de werkelijke en uitsluitende woonstede van God was, waaraan nu zijn tegenwoordigheid en openbaring bepaald verbonden waren; want de Allerhoogste woont niet in een tempel met handen gemaakt, zoals de profeet (Jes. 66: 1v.) zegt:

a) Hand. 17: 24

49. a) De hemel is Mij een troon en de aarde een voetbank voor Mijn voeten. Wat voor huis zult gij Mij bouwen? zegt de Heere; of wat is de plaats voor Mijn rust?

a) 2 Kron. 6: 33 Jes. 66: 1 MATTHEUS. 5: 34; 23: 22

50. a) Heeft niet Mijn hand al deze dingen die er zijn, gemaakt?

a) Gen. 1: 4

Dat was van het begin het door God gegeven uitzicht voor Israël geweest, in het bezit te komen van het beloofde land en in dat land de HEERE te dienen. Het verkrijgen van het heilige land nu wordt door Jozua begonnen, de heilige dienst komt echter tot vastheid en volkomenheid  door de tempelbouw. In deze afdeling wordt hoofdzakelijk het oog op het heiligdom gericht; want de vermelding van de tabernakel in vs. 44 verbindt deze afdeling met de vorige en de tempel, die Salomo bouwt (vs. 47), is de meer waardige, de juistere vorm van de tabernakel. Maar juist in dit bereik van de vorm van het heiligdom, in dit middelpunt van de periode die voltooit en besluit, openbaart zich weer de absolute zelfstandigheid van de HEERE. Het wordt op de voorgrond gezet dat de tabernakel, de grondslag voor de tempel, volgens  goddelijke  voorschriften  en  niet  naar  menselijke  gedachten,  ja  naar  een  hemels voorbeeld en niet naar een aards voorbeeld gemaakt is. Vervolgens wordt opgemerkt dat David er wel naar trachtte de juiste vorm van het heiligdom te maken, hoewel hem dit niet werd toegestaan, maar voor Salomo bewaard bleef, zo is dit weer een teken dat niet eens de beste  gedachten  en  wensen  van  de  uitverkorenen  op  dit  gebied  iets  vermogen,  maar  de HEERE de eerste en de laatste is, die hier bestuurt en regelt. En eindelijk als het hoogste bereikt is, als de tempel voltooid is, moet een profeet als de mond van God uitspreken, dat ook deze meest volkomen vorm van een woning van God op verre na niet geschikt is om Gods oneindigheid te omvatten, evenals vóór deze Salomo zelf, toen hij het heiligdom wilde inwijden, het gevoel van de oneindige hoogheid van de HEERE heeft uitgesproken, die niet eens op aarde, laat staan dan in een door mensen gebouwd huis wonen kon. Hoezeer nu kon het van de idolatrische (afgodische) verering van de tempel, aan de zijde van de ongelovige Joden tot beschaming dienen, nu Stefanus in de gehele oudtestamentische ontwikkeling, die de  lokalisering  van  de  goddelijke  tegenwoordigheid  in  Israël  van  de  oprichting  van  de tabernakel tot  aan de tempelbouw, aanwijst, hoe de HEERE  op iedere trap zijn absolute Majesteit bevestigt, hoe Hij zijn oneindige tegenwoordigheid voor geen enkele zaak heeft prijsgegeven.

51. a) Gij hardnekkigen en onbesnedenen van hart en oren! zoals de Schrift u van het begin tot het einde noemt, gij weerstaat altijd de Heilige Geest in alles wat Hij te horen en te ondervinden geeft; zoals uw vaders gedaan hebben, alzo doet ook gij, het tegenwoordige boze geslacht.

a) Neh. 9: 16, 17 Jer. 6: 10

52. Wie van de profeten, om de gehele tijd van David en Salomo tot aan het einde van de oudtestamentische openbaring in een beeld samen te vatten, hebben uw vaders niet vervolgd? En zij hebben zelfs in grote getale gedood  (Hebr.  11: 36v.)  hen die tevoren verkondigd hebben de komst  (1  Makk.  11:  44)  van de  Rechtvaardige,  namelijk  van de Heere Jezus (hoofdstuk 3: 14; 22: 14; 1 Petrus 3: 18; 1 Joh. 2: 1), van Wie gij nu verraders en moordenaars geworden zijt (2 Kron. 36: 16 MATTHEUS. 23: 29v.).

53.  a)  Gij,  die  de  wet   ontvangen  hebt  door  tussenkomst  van  engelen,  die  bij  de openbaarmaking daarvan mede werkzaam waren (Gal. 3: 19 Hebr. 2: 2), moest deze als een heilige, maar tastbare levensregel erkennen. Gij hebt ze dan ook aangenomen en toch hebt gij ze niet gehouden.

a) Ex. 19: 3; 24: 3

Volgens dat profetisch woord, waarmee Stefanus in de vorige afdeling eindigde, spreekt de Heere door Jesaja 66: 2): "Op deze zal ik zien, op de arme en verslagene van geest en die voor Mijn woord beeft. " Maar zo zijn de Farizeeën en de overige leden van de hoge raad niet! "Gij hardnekkigen" met die oude naam van de bestraffing (Ex. 32: 9; 33: 3 en 6) spreekt Stefanus de weerspannigen aan, die hun hals niet wilden buigen onder het zachte juk van Christus, omdat zij niet arm, vermoeid en belast waren; en dat waren zij niet, omdat zij het harde juk van Mozes gemaakt hadden tot een poel van vleselijke lusten.  "Onbesnedenen" noemt hij Abrahams kinderen, die zo trots waren op de besnijdenis; alzo loochent hij dat zij Abrahams ware kinderen waren. Zij zijn onbesneden van hart, want de snede van het levend woord van God weerden zij van zich af en onbesneden zijn zij "van oren,  " want  voor de genadige roepstem van  God  tot  de  zaligheid  in  de  naam van  de  Heiland  bleven  zij doof.  "Al de heidenen hebben de voorhuid, maar het ganse huis van Israël heeft de voorhuid van het hart. " Tot wie zal Ik spreken en betuigen dat zij het horen? Zie, hun oor is onbesneden, dat zij niet kunnen toeluisteren; zie, het woord van de Heere is hun tot een smaad, zij hebben geen lust daartoe. " Dit woord van de profeet Jeremia (9: 26; 6: 10) brandde in Stefanus’ heilige ziel, daarom is hij ook als deze (Jer. 6: 11) zo vol van de grimmigheid van de Heere, dat hij die niet inhouden kan. De tijd van Jezus’ tweede omwandelen te Jeruzalem vol van blijde zegen (hoofdstuk 3: 26) liep ten einde, dat voelde hij. Nu wordt ook de weeklacht van de Heere over Jeruzalem (MATTHEUS. 23: 37) in zijn mond weer nieuw.

Eerst had God door Petrus op goedaardige en zachte wijze tot het volk gesproken en zelfs voor de oversten hadden de apostelen de waarheid alleen nadrukkelijk beleden zonder hen zelf aan te tasten (hoofdstuk 2: 22vv. ; 3: 13vv. ; 4: 8vv. ; 5: 30vv.). Nu kwam echter de tijd dat de zonde die zij niet wilden erkennen, hun duidelijk en krachtig in het aangezicht werd gezegd  en  het  gebouw  van  hun  bijgelovige  stellingen  moedig  moest  worden  aangetast. Daarbij zien wij echter ook in Stefanus ondanks zijn vurige ijver de gerustheid en de heilige liefde van een echte getuige van Jezus.

Men kan er over in twijfel zijn of de rede van Stefanus, wat de voorzin aangaat, met vs. 53 geëindigd was, of dat zij door de toorn van zijn vijanden was afgebroken. In elk geval was zij naar de wil van God ten einde en aan haar werd door de wonderbare leiding van de Heere, aan Wie ook de vijanden onderworpen zijn een schoner regeling en een dieper ingrijpend slot gegeven, dan Stefanus zich zou hebben kunnen uitdrukken. Als slotwoord van zijn rede, als het amen daarvan mogen wij niet aanmerken het woord: "gij, die de wet ontvangen hebt door tussenkomt  van engelen en hebt  ze niet  gehouden! " maar moeten integendeel dit  woord beschouwen als inleiding tot het treffendst gedeelte van de gehele prediking, waarvan het slot in vs. 59 luidt: "Heere! reken hun deze zonde niet toe, " en waarvan het amen was een zacht inslapen  in  Jezus’  arm  en  schoot  -  een  slot  en  een  amen  van  zo’n  uitwerking,  dat  het uitspreken daarvan beslissende invloed had op de jongeling die de kleren van de getuigen bewaarde (vs. 57). Tevergeefs probeerde deze de angst, die eens in zijn hart was geworpen, weer kwijt te raken; tevergeefs die te vernietigen door een des te luidruchtiger vreugde over Stefanus’ dood en door des te woedender snuiven en moorden tegen de discipelen van de Heere. De angel maakte een wond, die steeds dieper gaapte, tot uit het gewonde Paulus-hart het woord uitbrak: "Heere! wat wilt Gij dat ik doen zal? " en het gevolg van dit woord de vergadering was van de heidenen tot die God, die Israël niet wilde gehoorzamen.

Tot aan het  einde blijft de Heilige Geest voortgaan om hen te onderwijzen uit hun eigen profeten. Doch nu vragen wij: Moest er geen evangelieprediking bij? Moest dan alles aflopen zonder de verkondiging van Jezus als de Zoon van God en de waarachtige Messias? Geduld! straks zal Hij de naam Jezus zelfs noemen als de heerlijkste kroon op zijn rede.

54. Toen zij, de leden van de hoge raad, nu dit hoorden, deze in vs. 51-53 uitgesproken verwijten, barstten hun harten als met vernietigend geweld (hoofdst. 5: 33) en zij knersten van woede en boosheid de tanden tegen hem (Job 16: 9 Ps. 35: 16; 37: 12; 112: 10), alhoewel zij zich ook nog een ogenblik van openlijk geweld terughielden.

55. Maar hij, vol van de Heilige Geest en de ogen op de hemel gericht, zag de heerlijkheid van God en Jezus, staande ter rechterhand van God.

56. En hij zei: Ziet, ik zie de hemelen geopend en de Zoon van de mensen Uit 16: 16, staande ter rechterhand van God, als was Hij reeds gereed om mij bij Hem te ontvangen.

De rede van Stefanus had het binnenste van de Joden getroffen, zij ging hun door het hart, maar niet, zoals de mannen op het Pinksterfeest bij de prediking van Petrus (hoofdstuk 2: 37), als een heilzame slag, die "de harde bast  van de harten doorbrak en voor de tranen van berouw de deur  opende",  die een goddelijke  droefheid  werkte,  een berouw dat  niemand berouwt  en  voor  de  troost  van  de  genade  in  hun  zielen  de  weg  baande,  maar  als  een doodssteek ging het hun door hun trots en verhard hart, waartegen hun gehele binnenste in opstand  kwam  waardoor  hun  aangezicht  in  toorn  en  schrik  verbleekte  en  nu  in  lang teruggehouden boosheid te voorschijn trad. Zij vertoonden zich als een boze hond, die degene bijt,  die hem van de ketting  wil losmaken.  Van woede knersten zij  met  de  tanden over Stefanus, die dit wel opmerkte, maar tegenover de woeste toorn geduldig en gelovig het oog hemelwaarts wendde, waar hij tot zijn versterking Jezus zag staande ter rechterhand van God. Juist nu al de grimmigheid van de Joden op het punt is om los te barsten wordt zijn ziel in een bijzondere  mate  met  de  Heilige  Geest  vervuld  en  levendiger  dan  ooit  voelt  hij  diens tegenwoordigheid in zijn hart. Die Heilige Geest richt dan ook, evenals het inwendig oog van zijn geloof, zo ook het oog van zijn lichaam naar boven op Jezus, wiens bijstand hij nu, terwijl vervolging en dood hem wacht, zeer verlangend begeert en wenst; deze geeft aan zijn oog op buitengewone wijze kracht om door de gewone grenzen van de gezichtskring door te breken  en  te  zien  wat  anders  het  lichamelijk  oog  niet  kan  zien,  namelijk  de  hemelse lichtglans, waarin God zelf verschijnt en Jezus staande ter rechterhand van God.

Hoe hartstochtelijker de zielen van zijn  toehoorders gestemd en vervuld werden met  een vleselijke ijver, ja met een geest uit de afgrond, des te meer werd door Gods genade de ziel van de getrouwe getuige vervuld met hemels vuur, met de Heilige Geest van boven. In plaats van de mensen voor zich aan te zien, die met hun toenemende vijandschap en woede hem bange vrees of vleselijke ijver hadden kunnen geven, heft hij zijn blikken omhoog en ziet hij naar  de  hemel  met  een  verlangenden  blik  vol  geloof  en  hoop.  Hij  ziet  in  de  geest,  in verrukking, wat het lichamelijk oog niet kan zien en ook niemand anders op dat ogenblik en op diezelfde plaats gezien heeft en wat hij ziet, dat spreekt  hij dadelijk uit als vrijmoedig belijder.

Eigenaardig is het tweemaal herhaalde "staan ter rechterhand van God, " terwijl gewoonlijk van het zitten ter rechterhand gesproken wordt. De juiste verklaring heeft zonder twijfel reeds Gregorius de Grote gegeven: zitten is de zaak van de Rechter en Heerser, staan van de Strijder en Helper.

Op het ogenblik dat de gemeente van Christus die lijdensstrijd van het martelaarschap begint, haar eerste martelaar door Israël valt, Israël de Opgestane verwerpt, staat deze op tot de strijd voor Zijn vervolgde gemeente, ten strijd tegen het afvallige Israël.

57. Maar zij, roepende met luide stem, om het verder spreken onmogelijk te maken, stopten hun oren toe om tenminste niet te horen als hij nog iets meer zei en vielen eendrachtig op hem aan.

58. a) En wierpen hem door de zogenaamde Stefanuspoort Mt 21: 11 de stad uit en stenigden hem vóór de poort in het dal van Kedron; daar ging men over tot de volvoering van het vonnis en de getuigen die volgens de wet (hoofdst. 6: 13v.) de eerste stenen op hem moesten werpen (Joh. 8: 7 Deut. 17: 7) legden hun mantels af, opdat deze hun bij het werpen niet hinderlijk zouden  zijn,  aan  de  voeten  van  een  jongelings,  genaamd  Saulus,  die  waarschijnlijk  als afgevaardigde van de Joodse raad de voltrekking van het vonnis van een hogere standplaats bijwoonde (hoofdst. 22: 20).

a) 1 Kon. 21: 13 Luk. 4: 29

59. En zij stenigden Stefanus, die de naam van zijn Heiland aanriep, zeggende: Heere Jezus! ontvang mijn geest (Luk. 23: 46 Ps. 31: 6).

De woorden van Stefanus, die de Joden zijn blik in de hemel en zijn zien van de verhoogde Jezus betuigen, doen hun hartstocht klimmen. Dat die Jezus, die hun haat aan het kruis heeft gebracht,  ter  rechterhand  van  God  zou  verhoogd  zijn,  doet  hun  woede  uitbarsten.  Eerst schreeuwen zij luid om zijn getuigenis te verdoven en houden de oren toe, alsof zij dergelijke godslasterlijke taal niet konden aanhoren, maar dan varen zij tegen Stefanus uit; zij wachten dus het  einde van de gerechtelijke handeling  en het  vonnis niet  af,  maar  verwekken een oproer en oploop, waaronder zij met dringen en stoten hem voor de stad brengen (Lev. 24: 14) en ter steniging overgeven.

Daar de Romeinen aan de Joden het recht over leven en dood hadden ontnomen (Joh. 18: 31), moet de terdoodbrenging van Stefanus voor een oproerige worden gehouden; om elke botsing met  de  Romeinse  macht  te  vermijden,  wilde  men  geen  formeel  vonnis,  maar  liet  de terdoodbrenging toe, die enige fanatieken volbrachten.

De verblinden menen het recht van de ijvering te volbrengen, waarop eens de roemvolle daad van  Pinehas  (Num.  25:  7vv.)  zich  grondde,  terwijl  zij  de  gewaande  lasteraar  door  een oproerige handeling ter dood brachten.

Gij ziet hier de volkomen eenswezenheid van de Zoon en de Vader door de Heilige Geest (die door Stefanus sprak) uitgesproken. De Zoon beval zijn Geest de Vader aan, Stefanus beval die Jezus aan. Zo is dan wat de Vader is voor de Zoon, de Zoon voor diens discipel. Hier is één goddelijkheid. Wie toch zal zijn geest stellen in de handen van een mindere dan God. Nu was de Heere Jezus op dit ogenblik voor Stefanus de meest naaste persoon in de Godheid, immers de Heere stond op om Hem te ontvangen. Nog eens, Stefanus zag de heerlijkheid van de Vader, en daarnaast de Zoon, staande aan de rechterhand van de Vader en toch roept hij de naam van de Zoon alleen aan. Waarom? Het is duidelijk waarom de Heilige Geest hem leerde dit te doen, opdat de naam die de Jood zelfs tot op deze dag niet kan verdragen totdat hij bekeerd is en die Stefanus niet genoemd had dan als Jozua, ook nu in dit beslissend ogenblik nog zou worden uitgeroepen, als de enige Naam door de Vader onder de hemel gegeven, waardoor zondaren zalig worden. De Zoon had de Vader verheerlijkt en nu zou de Heilige Geest de Zoon verheerlijken (Joh. 16: 14). Ja, de bij zijn stenigers en rechters zo gehate naam van Jezus moest door de eerste stervende uit de gemeente van Christus worden gebezigd tot bevestiging  van  het  woord  van  de  Schrift,  nog  onlangs  (Hand.  2:  21)  door  Petrus  in

herinnering gebracht (Joël 2: 32): "Een ieder, die de naam van de Heere zal aanroepen, zal zalig worden.

Die Naam, boven alle namen zalig en heilig, van Jezus, wordt nu, in het uur van de dood, nadat hij die in de hele loop van zijn verhoor onophoudelijk gepredikt en beleden, maar nooit letterlijk uitgesproken heeft, met de kracht van een overwinnaar over dood en graf aan- en uitgeroepen (vs. 59): Heere Jezus! ontvang mijn geest. Zo belijdt hij in die stervensuitroep met de naam dan ook de wezenlijke en waarachtige Godheid van de Heere. Aan wie anders toch  dan  aan  God  mag  of  kan  de  gelovige  zijn  geest  in  handen  geven,  zich  voor  de eeuwigheid  der  eeuwigheden  overgeven?  Het  is  tevergeefs  dat  de  bestrijders  van  die hoogheerlijke  en  zalige  waarheid  hier  een  willekeurig  onderscheid  zoeken  tussen  de aanroeping  van  één,  die  men  tegenwoordig  voor  ogen  heeft,  of  aan  wie  men  ongezien dergelijke hulde betoont. Het onderscheid vindt in elk geval hier ter plaatse geen toepassing in de zin van die bestrijders. Immers op het moment waarop Stefanus onder het vallen de naam van de Heere Jezus aanroept, is het ogenblikkelijk gericht, dat hem, nog voor de raad van de Joden staande, te beurt viel, reeds lang geweken. Men heeft hem sedert gegrepen, de stad  uitgesleurd  en  het  ongerechtige  volksgericht  aan  hem  begonnen.  Hem  die  hij  alzo stervende aanroept is een Ongeziene, die hij wel eertijds zien zal, maar pas na de vallei van de schaduw van de dood in het geloof te zijn ingetreden.

60. Toen werd hij door zoveel stenen getroffen, dat hij het ogenblik van zijn sterven nabij voelde en al zijn kracht tot een laatste daad verzamelde en vallende op de knieën riep hij met luide stem: Heere! reken hun deze zonde niet toe a) (Luk. 23: 34). 1) En toen hij dat gezegd had, ontsliep hij. 2)

a) Matth. 5: 44; 1 Kor. 4: 12

1) Het "riep hij met luide stem" is de gehele, laatste en krachtige openbaring van de liefde, waarvan de drang zich ook in het buigen van de knieën openbaart.

O hoe veel inniger is hem dit gebed geworden door zijn gebed voor zichzelf! Hoe moet zijn hart ontbrand geweest zijn, hoe zullen hem zijn ogen zijn overgelopen en zijn gehele lichaam bewogen zijn geworden over de ellende, die hij bij zijn vijanden had gezien.

Het offer van het gebed van Zijn heilige is dierbaar geworden voor de Heere. Stefanus wist het niet, dat zijn voorbede in de rijkste mate zou worden verhoord omtrent  de jongeling Paulus,  die hem mede stenigde door  de handen van anderen -  in de hemel heeft  hij het vernomen.

Had de heilige Stefanus niet zo gebeden, dan had de kerk geen Paulus. Daarom werd een Paulus opgericht, omdat de nederknielende Stefanus werd verhoord.

2) Lukas noemt Stefanus’ einde opzettelijk met een woord dat volstrekt niet schijnt te passen bij een gewelddadige, bloedige dood. Duidelijk wil hij daarmee zeggen dat het einde van de edele discipel toch zacht is geweest, namelijk door de godskracht, die ook de bloedige dood overwint en de genade van zijn Verlosser, die ook zijn geest ontvangt. Door het ruw geweld en de beestachtige woede van de vijanden, die door de hel zijn ontstoken, overweldigd en vermoord, heeft Stefanus toch in zijn bezwijken heerlijk gezegevierd door zijn standvastig geloof, zijn vergevende vijandsliefde en zijn geduld.

Wie als Stefanus stervende zijn geest  de Heere  aanbeveelt, die verzoend met  God en de wereld in geloof zijn ogen sluit, om ze daarboven weer te openen tot zalig aanschouwen, die sterft niet, maar hij ontslaapt.

Deze is een niettoerekening van de schuld aan de zondaar, omdat ze toegerekend is aan de Middelaar en Borg Jezus Christus. En nu, waar God niet meer toerekent, moeten wij ook niet meer toerekenen. Ook bad Stefanus niet om vergeving van eigen zonden, want zijn geloof gaf hem de verzekering dat zijn zonden vergeven waren. Hij bad voor anderen. Hier zien wij dan ook zo duidelijk als het te zien is, dat zoals de Zoon het afschijnsel van de heerlijkheid van de Vaders is, de christen het afschijnsel is van de heerlijkheid van Christus. Tot zulke mensen van God maakt de Heilige Geest zondaren, die anders het onrecht indrinken als water. Was de Heere enkel liefde zonder alle toorn (hoe heilig ook) toen Hij aan het kruishout hing, zo ook Stefanus,   terwijl  hij  onder  de  steniging  was.  Hij  bad  voor  zijn  vijanden,  voor  zijn moordenaars, hij bad voor hen om vrijspraak van straf en om genade. Hij bad niet bepaald voor iemand, maar omvatte allen, het aan God overlatend wie te kiezen. En wie werd nu door God gekozen? O wonderbare raad van Gods ontferming! De ergste van al de vervolgers van Stefanus. Voorzeker, als wij uit al die vijanden van God één ter keuze van Gods begenadiging hadden mogen aanbieden, we zouden de verbitterde, bloeddorstige Saulus zijn voorbijgegaan. Doch Gods keuze is altijd tegen die van de mens. Hij vraagt niet aan ons en ook niet aan de hoogste van de engelen, wie te zaligen, maar Hij vraagt het alleen aan Zichzelf. En nu werd de grootste van de zondaren, naar diens eigen getuigenis, tot de grootste apostel door God gesteld, opdat God in deze man als in een voorbeeld en toonbeeld al zijn ontferming zou betonen. En zo werd dan Stefanus verhoord. Niet terstond, nee, veel meer vermeerderde de woede van de vervolger tot op Gods tijd. Nochtans, God verhoorde het gebed van Stefanus op goddelijke wijze. Trouwens op zo’n vraag als die van Stefanus, die uit God, uit de Heilige Geest is, kan ook geen ander dan een goddelijk antwoord volgen. Nee de verhoring van het gebed is geen verhoring op slag, maar op tijd.

Daar staat hij te midden van de opgeruide menigte. Daar werpen de valse getuigen de eerste steen op hem. Een hagelbui van stenen volgt, kwetst zijn hoofd, kneust zijn borst, verbrijzelt zijn schouders. maar  smoort  de geloofskreet niet, die opstijgt uit zijn hart: "Heere Jezus, ontvang  mijn  geest!  "  Nu  valt  hij  op  de  knieën;  nu  ziet  hij  nog  eenmaal  rond  in  deze woedende kring, op deze misleide menigte. Golgotha komt  voor zijn geest;  liefde is zijn laatste gedachte: "Heere, reken hun deze zonde niet toe! ". Daar treft de dodelijke worp. De martelaar zinkt ineen; het is gedaan; het is geleden. Wis nu ook het bloed van dit voorhoofd af en aanschouw dit gelaat. Hoe kalm, hoe vreedzaam is het! Stefanus, onze vriend slaapt. -Stefanus,  een  man  vol  van  het  geloof  en  van  de  Heilige  Geest:  deze  weinige  woorden behelzen het geheim van zijn voortreffelijkheid, wij voegen erbij: en van zijn uitnemende eer en van zijn uitnemend geluk. Voorzeker! want het geloof is een kracht tot liefde, dienende, ijverende, geduldige, vergevende liefde; het geloof is een kracht tot doen en lijden van al wat opgelegd wordt; een kracht tot moedbetoon, een kracht tot volharding, een kracht in de dood. En het is de Heilige Geest,  het  zijn zijn werkingen, zijn invloeden, zijn krachten, die het geloof opwekken, onderhouden, sterken, van kracht tot kracht, van vrucht tot vrucht doen voortgaan, het pasgeboren kind doen opgroeien tot een man en de geloofsman maken tot een geloofsheld. Stefanus, een man vol van het  geloof en van de Heilige Geest,  ligt  in deze woorden het geheim van de voortreffelijkheid van deze man vol kracht en wijsheid, van deze uitnemende diaken, van deze getrouwe getuige, van deze heilige martelaar? Zo kan ook een ieder belijder tot deze voortreffelijkheid geraken. Want die Jezus, die hij kent, is waardig dat hij in Hem gelooft; en de Heilige Geest zal "God niet weigeren aan degenen die Hem bidden". Doch hierop komt het aan.


HOOFDSTUK 8

VERVOLGING VAN PAULUS. BEKERING VAN DE SAMARITANEN. VERKEERDHEID VAN SIMON DE TOVENAAR. BEKERING VAN DE MOORMAN.

1. En a) Saulus, de jongeling die in hoofdst. 7: 58 genoemd werd, had stemde in met zijn dood (Joh. 16: 2).

a) Hand. 22: 20

Saulus, zo heet het nauwkeuriger volgens de grondtekst, stemde toe, was het er mee eens, namelijk met hen die de bewerkers en eisers waren van Stefanus’ dood. Opmerkelijk is de versterking van de drie mededelingen omtrent Paulus in hoofdst. 7: 59; 8: 1 en 3. De overigen hadden zich waarschijnlijk ter ruste begeven, nadat Stefanus weg was, maar Paulus had een welbehagen in de dood van de getuige, dat dieper ging dan de bevrediging van persoonlijke haat. Waren anderen kortzichtig genoeg in Stefanus iets bijzonders te zien, hem van de andere gelovigen te onderscheiden, Paulus begreep het beter; hij erkende dat de terdoodbrenging van deze ene tevergeefs was, wanneer de geest, die hem had gedreven, onverdoofd bleef bij de duizenden broederen; zo’n macht oefende hij uit over de gemoederen dat het volk zich nog dezelfde dag door hem liet meeslepen tot een grote vervolging van de gemeente, die het tot hiertoe zo dikwijls met eerbiedige vrees en lof van God had bejegend.

II.  De tweede afdeling,  die van hoofdst.  8-12  gaat,  schildert  de trapsgewijs voortgaande overgang van de kerk van de Joden tot de heidenen: de armenverzorger Filippus als evangelist in Samaria, op de wegen van de moorse kamerling en in de vroegere steden van de Filistijnen van Asdod tot Cesarea; Saulus van Tarsis, de toekomstige heidenapostel, op de weg naar Damascus; Petrus geheel Judea tot  aan Joppe in het westen doortrekkende, maar ook de eersteling van de heidenen, Cornelius toebrengende; de verstrooide christenen van Jeruzalem met  de prediking van het  woord aan de Joden in Fenicië, Cyprus  en  Antiochië, maar in Antiochië ook  Cyprische en Cyreneïsche mannen,  die de Grieken het  evangelie prediken, zodat hier de eerste dochtergemeente van Jeruzalem uit de heidenen wordt geboren, waarvoor ter  verzorging  Barnabas  van  Jeruzalem  komt  en  waartoe  hij Paulus  van  Tarsis  leidt.  Te Jeruzalem daarentegen wordt Jakobus de oudere door het zwaard van Herodes gedood. Petrus in de gevangenis geworpen en daaruit gered, verlaat de oude moederstad van de Kerk.

a) vs. 1b-25 : de verstrooiing van de gemeente en de bekering van de Samaritanen.

1 b) En er ontstond op die dag, toen de oproerige volksmenigte weer naar de stad was teruggekeerd, een grote vervolging tegen de gemeente, die te Jeruzalem was. Men viel de christenen, als zij in hun vergaderzaal bijeen waren om te bidden aan en dreef ze met geweld uit elkaar.
a) En zij werden ten gevolge van hetgeen de eerstvolgende dagen verder geschiedde (vs. 3) allen, ook de overige armenverzorgers (hoofdst. 6: 5) verstrooid over de landen van Judea en Samaria, overeenkomstig de aanwijzing van Christus in Matth. 10: 23 behalve de apostelen, die het nu nog niet de tijd achtten om eveneens Jeruzalem te verlaten.

a) Hand. 11: 19

2. Onder dergelijke omstandigheden was een begraven van de zijde van de christenen niet mogelijk en liet men zich daarom met het lijk niet in, doch enige godvruchtige mannen uit de Joden (hoofdst. 2: 5), die zich aan de ogenblikkelijke stemming van het volk niet stoorden, deden dat, zodat het hierin ging evenals de Heere Jezus, die door twee raadsleden van de hoge raad een eervolle begravenis ontving (Joh. 19: 38v.). Zij droegen Stefanus samen naar het graf en bedreven grote rouw over hem (Gen. 50: 10), daar zij van zijn onschuld en vroomheid zich overtuigd hielden en zijn dood zeer terharte namen (Jes. 57: 1v.).

Toen eenmaal de woede was losgelaten, viel men aanstonds na de steniging op de gemeente aan, zodat haar leden haastig op de vlucht gingen en zich verstrooiden. Ten gevolge daarvan werd hij door godvruchtige Joden en wel met alle Joodse eer begraven. Er waren dus in Israël altijd nog enigen, bij wie de vroegere gezindheid jegens de christelijke gemeente (hoofdst. 2: 47; 5: 15v.) nog was gebleven.

Wij zien uit deze rouw van godvruchtige Joden duidelijk dat de duistere farizese geest, die in Paulus zijn hoofdman had gevonden, nog in strijd was met de geest van de godsvrucht van ware Israëlieten, die de drang van de wet tot het evangelie voelen. Daarom hielden ook de heilige apostelen het daarvoor, dat zij de verschrikte zielen, aan wie de voorbede van Stefanus ten goede zou kunnen komen, niet mochten alleen laten in deze dagen van de vervolging. Hun blijven is de Heere welgevallig geweest: niemand durfde de hand aan hen leggen, ook Paulus niet.

De uitdrukking: allen, is natuurlijk ook hier niet in de zin van: ieder hoofd voor hoofd, maar van de algemeenheid van het lichaam van de gemeente en in het bijzonder in tegenstelling tot de apostelen te verstaan. Deze bepaaldelijk waren nu geroepen om op hun post te blijven, zij de herders, terwijl de schapen zich voor een tijd verstrooiden, de opperste herder naar zijn belofte, over hen die bleven en over hen die uitweken, een ieder naar zijn bijzondere roeping en de aanwijzing van de Heere, wakende. Dat er toch, behalve de apostelen, ook nog wel andere belijders van de Heere onder de hitte van de vervolging te Jeruzalem waren gebleven, blijkt uit het feit reeds alleen, dat Saulus aldßßr in de eerste plaats de heiligen vervolgde en in de gevangenissen sloot (26: 10).

Zij bleven met de apostelen als het ware als merktekenen dat de Heere Jezus Zich nog niet van deze grond liet verdrijven, maar pas zou heengaan, wanneer het Hem behaagde.

Wat de anderen aangaat, die zich verstrooiden, zo moest onder hen Paulus, zonder het te weten, reeds nu de weg voor de heidenen tot het evangelie toegankelijk maken, dezelfde weg, waarop hij later zulke grote schreden zou doen. In het diepste leed van zijn leven vol genade (Rom. 9: 1vv.) moest later de scherpste doorn, in uren van bestrijding door satan gescherpt (2 Kor. 12: 7), de herinnering zijn, dat hij zelf het was geweest, die te Jeruzalem de verwerping van de zaligheid had tot stand gebracht. Deze herinnering heeft hem bestendig gesmart en ertoe gebracht zich zelfs niet op de hoogste openbaring en de grootste daden te verheffen, maar alleen bij genade te leven.

3. En a) Saulus, zich met al zijn krachten aan zijn fanatiek ijveren overgevende, verwoestte de gemeente. Hij deed al het mogelijke om haar bestaan te Jeruzalem te vernietigen, gaande in de huizen,  waar  hij  vermoedde  datleden  van  haar  waren  en  trekkende  met  behulp  van gerechtsdienaars,  die  de  hoge  raad  hem  had  toegevoegd  (hoofdst.  26:  10),  mannen  en vrouwen uit hun woningen, leverde hij hen over in de gevangenis, opdat over hen het oordeel van de dood zou worden uitgesproken.

a) Hand. 9: 1; 22: 4; 1 Kor. 15: 9 Gal. 1: 13; 1 Tim. 1: 13

In hoofdst. 7: 57 is Paulus ons als een jongeling voor de aandacht geplaatst, aan wiens voeten de getuigen hun kleren neerlegden, om zich tot hun bloedig werk aan Stefanus gereed te maken. Hij was dus in de onmiddellijke nabijheid van de biddende en stervende Stefanus, heeft het mede aangehoord, hoe deze getuige van de waarheid niet zijn misdadig volk voor God  heeft  aangeklaagd  maar  het  met  luider  stem  aan  Jezus’  vergevende  genade  heeft aanbevolen.  Hij  heeft  het  met  zijn  ogen  gezien,  hoe  de  terdoodgemartelde  onder  zijn moordenaars  en  op  de  harde  stenen  in  vrede  is  ontslapen.  Bij  alle  vooroordeel,  bij alle verharding zullen wij toch wel van dergelijke krachtige feiten enige indruk op een jeugdig gemoed kunnen verwachten? Nu spreekt Lukas in hoofdst. 8: 1 wel van een indruk, maar niet van een indruk van welbehagen, hoewel ook van één die voor een ogenblik verschrikt en het geweten doet  kloppen. Het  oog van de jongeling Saulus rustte met  welbehagen op deze voorvallen, op het krachtig ingrijpen van Israëls oversten en het sterven van Stefanus. De uitdrukking in de grondtekst ("stemde mede in is opzettelijk gekozen, om het blijvende van deze weldadige indruk duidelijk te beschrijven, zoals ook Paulus zelf in later tijd (hoofdst. 22: 20) zijn vroegere toestand met hetzelfde woord en in hetzelfde verband heeft geschilderd. Zo geheel  ontoegankelijk  en  gesloten  voor  de  getuigenis  van  de  waarheid,  zo  geheel  en  al verhard is het hart van deze Israëlitische jongeling; nu is het natuurlijk dat de storm, die met de dood van Stefanus tegen de gemeente losbarstte, niet gelijkmatig aanhield, maar hij, in wie de  haat  jegens  de  christenen  op  zelfbewustzijn  rustte,  Saulus,  zet  op  eigen  hand  zijn vervolgingen voort, door in de huizen te gaan en mannen en vrouwen meeslepende, in de gevangenis  over  te  leveren.  Hij  heeft  geen  rust  bij  de  gedachte  dat  in  deze  sekte  een onvermoeide  oppositie  tegen  het  bestaande  Jodendom  sluimerde  en  hij  laat  nu  ook  de christenen geen rust. Als hij geen openbare vergaderingen van hen meer kan vinden, gaat hij rond in de huizen, waar hij vermoedt dat belijders van Jezus zijn en wendt om de belijdenis van Jezus onder het bedeksel van het Jodendom te ontdekken, het boosaardige middel aan, waarvan  hij  in  hoofdst.  26:  11  zelf  spreekt,  dat  hij  de  mensen  tot  lastering  van  Jezus noodzaakt.

Dit indringen in de huisgezinnen is het Joodse voorspel van latere Romeinse inquisities.

Als  het  dier  bloed  gedronken  heeft  is  het  ontembaar.  Zo  de  mens  als  zijn  haat  wordt volbracht, zijn wraak bekroond. Men zou zeggen dat de dood van Stefanus een jeugdig man als  Saulus  althans  een  ogenblik  had  moeten  doen  stilstaan  om  na  te  denken  over  zo’n vreselijke zaak als er gebeurd was; maar nee, juist het welgelukken van zijn eerste aanslag op het  leven van Christus’ discipelen,  moedigde hem  aan  om  voort  te gaan en wel tot  het allerergste.

4. Zij dan nu, die verstrooid waren, stelden zich er niet mee tevreden hun leven gered te hebben en een toevluchtsoord  te  hebben gevonden,  maar  zagen in deze verstrooiing een aanleiding om de boodschap van de zaligheid over de grenzen te verbreiden. Zij gingen het land door, trokken van de ene plaats naar de andere en verkondigden het woord van God (vs. 14; 4: 31).

Terwijl de apostelen te Jeruzalem achterblijven en daar hun goddelijke krachten besteden aan een onvruchtbare rotsgrond, ja ze enigszins daaraan verkwisten, kan het schijnen alsof Israëls tegenstreven niet alleen de raad van God ten opzichte van hen verijdelt, maar ook het ambt van de apostelen, wat voor de toebrenging van alle heidenen in het heilige organisme van Gods volk bestemd en gesticht is. Juist deze beperking van de apostolische werkzaamheden

dient er slechts toe om een andere kracht van Christus’ kerk openbaar te laten worden. De verjaagde en verstrooide christenen treden in het ambt en het werk van de apostelen. Niemand heeft ze geroepen, niemand heeft ze aangesteld, niemand heeft  hun iets opgedragen; toch verkondigen  zij  het  woord,  terwijl  de  apostelen  zwijgen;  toch  nemen  zij  het  openbaar getuigenis van Jezus in  hun mond, hoewel zij het  bloedig einde zo-even in de dood van Stefanus  hebben  gezien.  Wat  is  het  nu  dat  de  eenvoudige  leden  van  de  gemeente  van Jeruzalem tot zo’n verheven werk geschikt maakt? Het is de Geest, waarmee alle christenen gezaligd en vervuld zijn. Deze is het, die hun alles vergoedt wat hun van de zijde van de menselijke aanstelling ontbreekt; deze is het, die hen toerust met kracht die de menselijke zwakheid overwint.

De verstrooiden uit Jeruzalem konden het niet nalaten voor hun deel het woord van de profeet (Jes. 40: 9) te vervullen: "O Zion, gij verkondigster van goede boodschap klim op een hoge berg; o Jeruzalem, gij verkondigster van goede boodschap! hef uw stem op met macht, hef ze op, vrees niet, zeg van de steden van Juda: Ziet  hier is uw God. " Zij waren inderdaad evangelisten, hoewel zij het bijzondere ambt van evangelisten niet hadden. De handoplegging van de Geest tot hun christelijke roeping vergoedde in deze door de Heere beschikte nood de handoplegging tot het leraarsambt. Zij waren helpers van de apostelen, door de Heere in de hoogte geroepen en de apostelen bemerkten daarna met vreugde dat hun voet niet meer nodig was, opdat het woord van de Heere werd volbracht (hoofdst. 1: 8): "gij zult Mijn getuigen zijn tot aan het einde van de aarde; " er waren toch zodanigen, door wiens mond zij dat getuigen volbrachten.

5.  En  Filippus,  om  hier  van  Judea  (vs.  1)  af  te  zien,  daalde  bij  zijn  verwijdering  van Jeruzalem, waar hij sedert hoofdst. 6: 5vv. het ambt van armenverzorger had waargenomen en vanwaar hij nu als de eerste onder de ambtgenoten van Stefanus het eerst vervolgd werd, af naar de stad van Samaria, waarschijnlijk te Sichem Joh 4: 38 en predikte hun Christus; hij verkondigde de inwoners van de stad dat in Jezus van Nazareth, die eens twee dagen bij hen was  geweest,  maar  later  door  de Joden gekruisigd en op  de derde dag door  God weer opgewekt was, de beloofde Heiland was verschenen, waarop zij hoopten (Joh. 4: 25, 42).

6.  En de  scharen hielden zich eendrachtig,  met  gespannen opmerkzaamheid  en levendige interesse, aan hetgeen door Filippus gezegd werd en des te meer, omdat zij hoorden en zagen de tekenen die hij deed in de naam van Jezus van Nazareth (hoofdst. 3: 6, 16; 4: 10).

7. Want van velen die onreine geesten hadden, gingen die op zijn woord uit, roepende met grote stem (Luk. 4: 41 Mark. 1: 26; 3: 11; 9: 26; 16: 17v. en velen verlamden en kreupelen Mt 8: 7 werden genezen. In die beide wijzen van genezing, in de redding van deze bezetenen en in de genezing van deze kreupelen en lammen, moest de mensen als in een zinnebeeld onder de ogen treden wat de Heiland, die hun werd verkondigd, in geestelijk opzicht aan hen wilde doen.

Zoals reeds Polykrates in de 2e eeuw en anderen na hem hebben aangenomen, kan Filippus onmogelijk de apostel van die naam zijn ("Mt 10:  4" No. 5); want volgens vs. 1 zijn de apostelen  samen  te  Jeruzalem  achtergebleven,  daar  horen  zij  dan  volgens  vs.  14  wat  in Samaria is gebeurd. Zonder enige twijfel is daarentegen hij bedoeld, die in hoofdst. 6: 5 als de tweede onder de verkoren zeven wordt genoemd. Daarom is Stefanus daar het eerst genoemd, omdat  zijn  werken  en  lijden  hem  vooral  merkwaardig  maakte,  om  dezelfde  reden  komt Filippus op de tweede plaats, omdat ook van hem moest worden meegedeeld wat hem op de voorgrond plaatste en van veel invloed was op de geschiedenis van de kerk. De mening dat

wij hier aan de apostel zouden moeten denken, rust niet zozeer op de gelijkheid van naam, maar wel op de schijn als was hetgeen Filippus hier heeft gedaan, een wezenlijk en uitsluitend apostolisch werk. Hiertoe kon ook inderdaad de uitdrukking "predikte hun Christus" leiden, want  deze  (khrussein  ton  Cristov)  geeft  oorspronkelijk  de  herautsroep  te  kennen  en vervolgens een wijze van verkondiging, die berust op een plechtige en bijzondere opdracht en volmacht;  van  de  anderen  wordt  alleen  de  uitdrukking:  "het  evangelie  of  het  woord verkondigen" (euaggeli zesyai of lal ein ton logon vs. 4; 11: 20; 4: 31 gebruikt. In zo verre schijnt  zeker  aan  de  evangelische  werkzaamheid  van  Filippus  een  ander  karakter  te  zijn toegekend, maar daarom nog geen apostolisch karakter, want dit wordt door "leren" en "leer" specifiek uitgedrukt (hoofdst. 2: 42; 4: 2, 18; 5: 25, 28, 42 Het woord "predikte" op onze plaats vormt dus enigermate een middelpunt tussen het specifiek apostolische "leren" en het algemeen  christelijk  "het  evangelie  prediken"  of  "het  woord  spreken.  "  Bovendien  moet worden opgemerkt dat aan de prediking van Filippus ook wonderen verbonden waren, evenals bij de apostelen en zoals volgens hoofdst. 6: 8 ook Stefanus wonderen had gedaan.

Zonder uitwendige wondertekenen was het de bode van het christendom volstrekt onmogelijk geweest, de mensen van wie het oog op het zichtbare gericht was, opmerkzaam te maken op de leer van een gekruisigde Zoon van God en op de prediking van boete en geloof. Deze grote tekenen leidden echter tot hem alle vatbare harten, zij werden middelen om geloof te wekken.

In de persoon van Stefanus had de gemeente van de Joodse tempel de christelijke gemeente in haar geheel metterdaad geëxcommuniceerd. In de prediking van Filippus in Samaria hieven gelovige christenen uit de Joden de excommunicatie voor hun deel op, waaronder tot hiertoe de Samaritanen bij de Joden hadden gestaan (Joh. 4: 9)

8. En er kwam grote blijdschap in die stad, daar men werkelijk erkende wat een aangename tijd het was, dat het jaar van de zaligheid was gekomen (Luk. 17: 16; 19: 44).

Natuurlijk  moet  deze  blijde  boodschap  blijdschap  teweegbrengen  en  die  blijdschap  moet groter zijn naarmate de boodschap heuglijker en belangrijker is; maar welk bericht verdient met meer recht een blijde boodschap geheten te worden dan het evangelie van Christus en waarvan zou men grotere blijdschap verwachten dan van zijn verkondiging? Het bericht door God aan mensen gebracht dat God hun genade wil schenken, vergeving van zonden en het eeuwige leven; dat Hij de wereld zo lief heeft gehad dat Hij zijn eniggeboren Zoon voor haar in de dood heeft overgegeven; dit bericht aan mensen gebracht, die zondaren zijn, die door hun zonde Gods gunst verbeurd en zichzelf jammerlijk rampzalig gemaakt hebben, zou men niet  verwachten  dat  in  alle  steden  en  plaatsen  waar  dit  woord  verkondigd  werd,  grote blijdschap daarover zou wezen, zoals in Samaria, toen Filippus daar voor het eerst Christus predikte.

9. En een zeker man, met name Simon, was tevoren, voordat Filippus daar kwam en het zo-even medegedeelde werk verrichtte, in de stad, plegende op de wijze van eenoosterse geest (hoofdst. 13: 6vv.) toverij en verrukkende met zijn kunsten de zinnen van het volk ook in de rest van het land Samaria, zeggende van zichzelf dat hij iets groots was. Toch liet hij zich niet nader uit waarvoor men hem dan moest houden, daar hij door eengeheimzinnig duister de belangstelling van de mensen in zijn persoon nog meer wilde versterken.

10. Die zij, namelijk de inwoners van Sichem, alsof hij een wonderbare hemelse verschijning was, allen aanhingen, van klein tot groot, zeggende, in de mening dat zij het raadsel omtrent zijn persoon hadden gevonden: Deze is de grote kracht van God.

11. In zij hingen hem aan en hielden hem voor zo groot als straks is meegedeeld, omdat hij, voordat Filippus tot hen kwam, een lange tijd met toverijen hun zinnen verrukt had. Hij had hen in een soort van verrukking gebracht, zodatzij verblind waren omtrent hem en niet meer in staat een juist oordeel te vellen.

Simon behoorde tot die talrijke klasse van Goëten of godsdienstige bedriegers, die ten tijde van de apostelen de landen doortrokken. Deze Simon is zonder twijfel geen ander dan die de kerkgeschiedenis  met  de  bijnaam  van  Magiër  (Simon  Magus)  genoemd  wordt.  Hij  was volgens  het  bericht  van  Justus  Martyr  uit  Gitton  in  Samaria  afkomstig,  waarbij  de omstandigheid zeer goed past dat hij hier onder de Samaritanen werkzaam is. De berichten die Jozefus geeft omtrent een dergelijke man met dezelfde naam, die Drusilla aan haar man op aandrang van Felix moest onttrekken (hoofdst. 24: 24

) passen niet op Simon Magus, want die was van geboorte een Cypriër, deze een Samaritaan. Het  is verkeerd aan de juistheid  van het  verhaal van Justinus te twijfelen, daar deze het vaderland van Simon juist kon kennen, omdat hij zelf een Samaritaan uit Sichem was en er geen belang bij had de waarheid te verminken. Bovendien leefde Felix (stadhouder van 53-60 n. Chr.) Mt 2: 20 veel te laat, dan dat men toen nog kon denken dat Simon Magus werkzaam was in de omstreken; hij schijnt vroegtijdig het Oosten te hebben verlaten en naar Rome, de vergaderplaats  van  alle  dergelijke  bedriegers,  getrokken  te  zijn.   De  oude  kerkvaders beschouwen Simon Magus als de vader van alle gnostieken, ja van alle ketters. Deze mening is wel in zo verre verkeerd dat men de latere dwaalleraars ten opzichte van hun leerstellingen niet dadelijk van Simon kan afleiden, maar deze waarheid ligt toch in die bewering, dat wij in Simon voor het eerst het ketterse element in de kerk zien indringen.

Het is van grote betekenis voor de kerkgeschiedenis dat op het moment dat het evangelie op heidense bodem wordt geplant, reeds een ontaarding ervan wordt gezien. Toen de apostelen later naar Samaria kwamen (vs. 14v.), kwam aanstonds het eigenaardige gevaar hun voor ogen,  waaraan  het  christendom  in  de  heidenwereld,  die  door  geen  wet  geregeerd  en bedwongen werd, was blootgesteld. Petrus ziet het ook vooruit dat de Magiër voor de kerk tot een bittere gal en tot een samenknoping van ongerechtigheid zou worden, dat hij velen onder de gelovigen zou verontreinigen en vergiftigen en voor de wetteloze elementen in haar een gevaarlijk verenigingspunt zou worden.

12. Maar toen zij Filippus geloofden, die zo grote tekenen deed en het  evangelie van het koninkrijk  van  God  en  van  de  naam van  Jezus  Christus  verkondigde,  waardoor  ook  zij moesten zalig worden, (hoofdst. 4: 12)herleefde in hen de herinnering aan Zijn persoon, die eens bij hen was en aan Zijn eigen woord (Joh. 4: 40vv.). Dit oefende grote invloed uit op hun harten, zodat zij Jezus als de Messias beleden; daarom werden zij gedoopt, zowel mannen als vrouwen, zonder datdaarbij echter een uitstorting van de Heilige Geest plaatshad (vs. 16).

Door Jezus’ verblijf in Samaria (Joh. 4, volgens onze berekening zes jaar geleden) was daar de verwachting van de Messias opgewekt. Nu was het met deze Messias van de Joden op een wijze afgelopen,  die niet  scheen te bevestigen dat  Hij de Messias was en zo  konden  de Samaritanen des te gemakkelijker iemand in handen vallen die als groot of wonderdoener en Samaritaanse Messias hun nationale ijdelheid vleide. Maar des te eer konden zij weer voor Jezus als de Christus worden gewonnen, wanneer bleek dat het vermogen van die Simon om wonderen te doen, geheel in de schaduw werd gesteld door de daden van Jezus’ discipelen en dat deze toch door de opstanding was bewezen de Christus te zijn.

Waarschijnlijk was toen de Oosters-Alexandrijnse idee van de wereldscheppende openbaring van de verborgen God onder de Samaritanen in zwang gekomen en nu zagen zij in Simon dit uitvloeisel van de godheid door menswording vermenselijkt - een geloof, dat zeker Simon in zijn slimheid wist op te wekken en te bevorderen en dat het meer dan waarschijnlijk maakt, dat de Magiër, aan wie het nabij zijnde christendom niet onbekend kon zijn, in de zin had een rol  te  spelen  die  met  de  verschijning  van  Christus  overeenkwam.  Het  geloof  van  de Samaritanen in Simon was dus wat zijn inhoud aangaat een analogie van "het Woord is vlees geworden, " en diende zo tot voorbereiding tot het ware christelijke geloof dat hun later door Filippus gepredikt is. (MEIJER)

De prediking van Filippus die, evenals bij de apostelen door tekenen en wonderen vergezeld ging, heeft een buitengewoon gevolg, zodat wij herinnerd worden aan de eerste bekeringen te Jeruzalem. In zeker opzicht  overtreffen de werken  van de prediking van Filippus nog de werken  van  de  apostolische  prediking  te  Jeruzalem.  Er  komt  namelijk  volstrekt  geen tegenspraak, de aanvang is een algemeen letten op hetgeen gezegd is en het einde is de doop van  mannen  en  vrouwen.  Die  eenstemmigheid  van  alle  inwoners  van  de  stad  loopt opmerkelijk in het oog, in de overgang van de Magiër Simon. Hij is in de stad de hoogste autoriteit, op hem geven allen van klein tot groot acht. Ook hij wordt gelovig, hij laat zich dopen en houdt zich aan Filippus, duidelijk omdat hij ziet dat alles zich tot deze wendt. Hier is dus een bekering die door alle standen van het volk doorgaat en eindelijk ook de hoogste autoriteit vervult, terwijl de werking van het evangelie te Jeruzalem wel vele duizenden trof, maar in de autoriteiten en overheden voortdurend tegenstand vond; op zijn hoogst won het op een toppunt van zijn invloed een aantal personen van de priesterstand (hoofdst. 6: 7). Wordt in dit feit niet zichtbaar wat Christus zegt (Matth. 21: 43): Daarom zeg Ik u dat het Koninkrijk van God van u zal weggenomen worden en een volk gegeven dat zijn vruchten voortbrengt? " De  Samaritanen  toch,  als  zij  zich  aan  het  Jodendom  aansloten  en  zelfs  de  verwachting aannamen  van  een  Hersteller,  waren  en  bleven  toch  heidenen.  De  overwinning  van  het evangelie over het  heidendom is daarom gemakkelijker dan over  het  Jodendom; het  blijft echter, als wij ons verhaal in hetgeen het van Simon de Magiër nog verder heeft te berichten, vervolgen, een twijfelachtige overwinning. Het heidendom kan aan het christendom minder vastheid en kracht bijzetten dan het Jodendom. Het kan niets aanwijzen dat niet uit de natuur afstamde, zijn heerlijkste werken en gaven berusten op de krachten van de schepping. Zodra nu tegenover deze werken van de natuur de werken van de genade zich werkzaam betonen, kunnen zij zich niet staande houden, zij verliezen al hun vastheid in het bewustzijn van de mensen en het inwendig tegenstreven, dat nergens meer in het openbaar een steunpunt vindt, neemt de vorm van het evangelie aan. Het heidendom is echter daarom nog niet overwonnen of gedood; na kortere of langere tijd moet het weer te voorschijn komen en zich doen gelden en daarin ligt  de kiem tot een diep algemeen bederf van de kerk uit de heidenen. Geheel anders is het in Israël; hier heeft zich in de werken van de natuur overal de Geest van de genade werkzaam betoond; de wet van Israël is een woord van God, zijn Koningschap berust op goddelijke instelling, zijn tempel is ingewijd door de volheid van de heerlijkheid van de HEERE  en  zijn  priesterstand  heeft  het  recht  aan  de  God  van  de  hemel  te  offeren.  De tegenstand tegen het evangelie in Israël steunt op al deze dingen als op vaste, onwrikbare grondvesten. Wel is het zeker dat al deze dingen, zodra zij tegenover het evangelie staan, niets dan schaduwen zijn; maar dit is hier toch ook het enige voorbeeld niet dat de mens de schaduw nagaat en verjaagt om lichaam en wezen te ontwijken.

13. En Simon geloofde ook zelf, tenminste wat de uitwendige belijdenis aangaat. Hij werd door de algemene beweging meegesleept en gedoopt zijnde, bleef hij in schijnbaarbijzonder grote gehechtheid aan het nieuwe geloof, gedurig bij Filippus, alsof hij zijn beste leerling

was. En bij dat bestendig vergezellen ziende de tekenen en grote krachten die er geschiedden, ontzette hij zich en kwam hij meer en meer tot de gedachten, die later in de bede aan de apostelen (vs. 19) werden uitgesproken.

Onder de menigte van mannen en vrouwen die op het woord van Filippus de doop vragen en ontvangen, biedt zich ook deze Simon de tovenaar aan. Want ook hij had geloofd, d. i. met dat bloot uitwendig verstands- of historisch geloof, waarvan de Heer zelf in de gelijkenis van de vierderlei aarde de natuur beschreven heeft (Matth. 13: 46vv.). Evenmin de apostelen als de latere leraars van het evangelie waren hartekenners. Maar ook al waren zij dit, de bediening van beiden brengt de toelating tot de doop mee van een ieder die het geloof in Jezus als de Christus overeenkomstig het woord belijdt, doch legt het onderzoek omtrent de innerlijke aard van dat  geloof niet  op.  Ware het  anders,  het  visnet  van de evangelieprediking  zou  niet, volgens die andere gelijkenis van de Heer (Matth. 13: 47-49), allerlei soorten van mensen, zowel kwaden als goeden, optrekken en het werk van de engelen aan de oever zou in die gelijkenis niet geplaatst zijn aan de voleinding van de eeuwen.

Dat zelfs de Magiër het evangelie aannam, zich liet dopen en zich als leerling aan Filippus aansloot, was duidelijk het grootste bewijs voor de kracht, ja voor de goddelijkheid van het woord van Christus. Wat in de eerste plaats psychologisch bij hem werkte, dat waren de wonderbare genezingen die Filippus verrichtte en waarvan hij ooggetuige, ja opmerkzaam beschouwer was. Deze feiten brachten hem nu zelf evenzeer in verwondering als zijn eigen toverkunsten tot hiertoe het volk in verwondering hadden gebracht. Zijn geloof was, evenals zo  vaak  bij  christenen  voorkomt,  slechts  een  verstandelijk  geloof,  een  ogenblikkelijke overtuiging,  niet  een  zaak  van  het  hart  met  een  volkomen,  rechtvaardigend,  heiligend, zaligmakend geloof; want wat niet in het hart doordringt en van het hart weer uitgaat, dat is oppervlakkig, dat laat de mens zoals hij geweest is en maakt ten hoogste een huichelaar van hem.

Simon werd een ogenblik overweldigd door de hemelse kracht van de waarheid en gaf zich voor een tijdlang en tot op zekere hoogte daaraan over, maar ook slechts tot op zekere hoogte. Hij liet het licht niet indringen in de verborgen diepte van het hart; hij kwam niet tot ware verootmoediging. Het was dus een natuurelijk gevolg dat hij spoedig het christendom zelf dacht te gebruiken als een krachtiger middel tot dezelfde doeleinden, waarvoor hij vroeger zijn Goëten-kunsten had gebruikt.

EPISTEL OP PINKSTERDINSDAG (Vs. 14-17)

14.  Toen  nu  de  apostelen,  die  te  Jeruzalem  waren  gebleven  bij  de  verstrooiing  van  de gemeente (vs. 1), door tijdingen van Filippus gezonden, hoorden dat Samaria, tenminste in één van haar steden (vs. 5), het woord van God aangenomen had (hoofdst. 11: 1; 17: 11), zonden zij tot hen het tweetal dat tot hiertoe aan het hoofd van hun collegie had gestaan (hoofdst. 3: 1vv.), namelijk Petrus en Johannes. Dezen moesten zich persoonlijk van de staat van zaken overtuigen en naar bevind het evangelisatiewerk, datzonder hun toedoen in dat land was begonnen, goedkeuren en de nieuwe bekeerlingen in de gemeenschap van de kerk, van wie zij de leidslieden toch waren, plechtig opnemen.

15. Die in dat dieper gelegen land en bij de gelovigen van die stad aangekomen zijnde, ook van hun zijde het gemis opmerkten, dat ook door een Filippus reeds was opgemerkt (vs. 16). Zij baden voor hen dat zij deHeilige Geest ontvangen mochten in die buitengewone gaven en tekenen, die de gedoopten steeds hadden verkregen (hoofdst. 2: 4).

17. a) Toen dat gebed door de apostelen voor de nieuwe gemeente was opgezonden, legden zij de handen op hen en wel op ieder in een rij (hoofdst. 6: 6) en zij, de gedoopten, ontvingen nu  daarbij de  Heilige  Geest  en  de  buitengewone  gaven,  die  nog  in  de  doop  hun  waren onthouden, waarbij zeker Johannes zich zeer verblijdde in het vuur dat op de Samaritanen viel, in plaats van wat hij vroeger had begeerd (Luk. 9: 54).

a) Hand. 13: 3; 19: 6; 1 Tim. 4: 14; 5: 22; 2 Tim. 1: 16.

Uitdrukkelijk wordt opgemerkt dat de doop van de Samaritanen en van Simon (vs. 12v.) evenals die van de drieduizend op de Pinksterdag (hoofdst. 2: 38) geschiedde in de naam van Jezus Christus tot  vergeving  van  de  zonden.  De Heilige Geest  is dus als kracht  van de wedergeboorte, als Geest van het kindschap en als onderpand van de hemelse erfenis zonder twijfel de Samaritanen ten deel geworden en alzo is hun doop niet op gelijke lijn te plaatsen met die van de discipelen te Efezus. Die waren toch (hoofdst. 19: 1vv.) alleen met de doop van Johannes gedoopt en hadden ook nooit gehoord dat er een Heilige Geest was. Wij hebben die daarentegen weer op gelijke lijn te stellen met die van de Moorse kamerling in vs. 36vv., van wie vervolgens wordt gezegd: "hij reisde zijn weg met blijdschap. " Filippus zou zeker de kamerling zijn wens niet hebben toegestaan en zou hem in plaats daarvan hebben geraden naar Jeruzalem terug te keren, om zich daar door een van de twaalven te laten dopen, indien hij niet hier bij de Samaritanen had ondervonden, dat een doop door hem verricht niets dan een doop met water was en in ieder opzicht machteloos om tot het bezitten van de Heilige Geest te leiden. Uit de uitdrukking: "Hij was nog op niemand van hen gevallen", als ook daaruit dat volgens vs. 18 Simon zag, dat door handoplegging van de apostelen de Heilige Geest gegeven werd, blijkt dat hier bij de Samaritanen sprake is van zichtbaar waar te nemen openbaringen van de gave van de Geest. Deze worden in hoofdst. 2: 4; 10: 46; 19: 6 genoemd en met het oog hierop is ook in hoofdst. 10: 44 sprake van een vallen van de Heilige Geest (vgl. 1 Sam. 19: 23v. Ezech. 11: 5). Dat alle buitengewone werkingen, als spreken met talen en  profeteren,  zoals  dat  steeds  te  Jeruzalem  bij  de  doop  van  pasbekeerden  zich  had geopenbaard en ook wel bij bijzondere voorvallen meermalen zal zijn geschied (hoofdst. 4: 31) bij de doop van de Samaritanen geheel waren achtergebleven, is zeker Filippus zelf in het oog  gevallen.  De  door  hem gedoopte  kinderen  van  de  Geest  waren  nog  geen  begaafde werktuigen  van  de  Geest  geworden;  aan  de  nieuw  gestichte  gemeente  ontbrak  nog  het goddelijk zegel van gelijkstelling met de Jeruzalemse moedergemeente. Dit deed hem leed en daarom wendde hij zich tot de twaalven te Jeruzalem. Waarin lag nu de oorzaak van dit gemis? Wij mogen daarvan noch aan Filippus noch aan de Samaritanen de schuld geven. De uitleggers, die dat doen, gaan te haastig voort en gaan oppervlakkig te werk. Zij merken niet op dat van de Samaritanen in vs. 6, 8 en 14 alleen zulke dingen worden gezegd die geen twijfel meer overlaten omtrent hun grondige bekering, noch dat Filippus van vs. 26 af door de Heere verder als een uitverkoren vat wordt gebruikt. Wij moeten echter daaraan denken dat de Heere reeds in de dagen van Zijn vlees voorzegd had (Joh. 4: 36vv.) dat bij de inoogsting van de Samaritanen in de schuur van de kerk de spreuk zou worden bevestigd: "de één zaait, de ander maait, " en dat Hij de apostelen zou zenden om te maaien waar ze niet gearbeid hadden. Volgens zijn wil moesten anderen arbeiden en moesten de apostelen tot hun arbeid ingaan, dan zouden hij die zaait en hij die maait zich met elkaar verblijden. Daarom hield Hij bij de doop van de Samaritaan alle charismatische geestesgaven, het spreken in talen, profeteren enz. terug en liet Filippus de behoefte voelen aan een aanvullen van zijn werk. Maar waarom, zo moeten wij verder vragen, deed Hij aldus? Waarom liet Hij hier de zaaier ook niet oogsten en de stichter van de gemeente ook niet voltooien? Was Hem misschien de armenverzorger Filippus te gering en te weinig betekenend, dan dat Hij hem ook de vrucht van zijn arbeid in de schoot  zou  hebben willen werpen? In hoofdst.  11:  19vv.  zien wij hoe door  hen,  die

eveneens in de vervolging die zich over Stefanus verhief, waren verstrooid geworden, de gemeente te Antiochië in Syrië werd gesticht, maar tevens ook zo volledig tot stand kwam dat alleen de afvaardiging van een apostolische gezant door de gemeente te Jeruzalem nodig was. Deze heeft niets aan te vullen of de herstellen, maar hij wordt met blijdschap vervuld over de reeds aanwezige genade van God en laat het blijven bij de vermaning. Dientengevolge kan het ook in Samaria niet aan de onvolmaaktheid van het ambt van Filippus als dienaar van de kerk liggen, dat hij op het werk van de stichting van de gemeente niet zelf de kroon mag zetten, maar de reden daarvoor moet in bijzondere omstandigheden, die hier in aanmerking komen, worden gezocht. Nu is Samaria, hoewel de bewoners ongeveer met de heidenen werden gelijk gesteld en zeker in nog veel sterkere mate en ongelijk meerder recht dan de Galileërs (Matth. 4: 14vv.) toch een streek die bij het heilige land behoort. De Heere heeft in de dagen van Zijn vlees Zich van het half heidense vermengde volk in zo verre op zekere afstand gehouden, dat Hij de twaalven bij hun uitzending beveelt (Matth. 10: 5v.): "Gij zult niet heengaan op de weg van de heidenen en gij zult niet ingaan in enige stad van de Samaritanen. Maar gaat veel meer heen tot de verloren schapen van het huis van Israël; " en voor zijn eigen persoon slechts twee dagen bij de Samaritanen blijft (Joh. 4: 40, 43). Toch heeft Hij niet uit het oog verloren dat dit land oorspronkelijk behoorde tot de bodem van het rijk van God en daarom heeft Hij Zich juist daar die twee dagen opgehouden. Ook was Hij op zijn reizen naar Jeruzalem van plan in een Samaritaans dorp Zijn intrek te nemen (Luk. 9: 52), terwijl Hij het gebied van Tyrus en Sidon  slechts  aanraakte  (Matth.  15:  21).  Hij  heeft  Zich  ook  in  dit  opzicht  getoond overeenkomstig de profetie in Zach. 11: 4vv. als een Herder van de slachtschapen, die naast de staf "liefelijkheid" (genade) ook de staf "samenbinders" (eendracht) voerde. Hier wil Hij na zijn verheerlijking volgens Ezech. 37: 15vv. het ene hout tot het andere brengen, opdat het weer één hout wordt en daarom kan Hij de bouw van de kerk in Samaria niet  volvoeren zonder de apostelen, van wie het getal naar dat van de twaalf stammen is genomen. Hij moet dit gebouw duidelijk verenigen met het gebouw dat Hij te Jeruzalem is begonnen, zoals dan ook de beide afgezanten van de twaalven bij hun terugkeren naar Samaria eerst nog aan vele Samaritaanse dorpen het evangelie prediken (vs. 25 van ons stuk mag men ten opzichte van de daarin meegedeelde betekenis op algemeen christelijke waarheden niet te ver gaan, zoals bijv. in de Katholieke en Anglikaanse kerk geschiedt, waar men ook voor de christenheid, die uit de heidenwereld geroepen is, het voortbestaan van het apostolaat door een gesloten reeks van gewijde opvolgers voor onveranderlijk nodig verklaart en de gave van de Heilige Geest voor een apostolisch monopolie houdt. Integendeel wordt later Paulus, die tot apostel van de heidenen geroepen is, door een eenvoudige christen te Damascus, door Ananias gedoopt en onder oplegging van de handen met de Heilige Geest toegerust (hoofdst. 9: 17vv.). Dit heeft plaats zonder medewerking van de apostelen of van een apostolische gezant, die tot dit ambt is gemachtigd (hoofdst. 13: 3). Onze plaats staat in lijnrechte tegenspraak met de Roomse opvatting van het primaat van Petrus. Dat Johannes en Petrus zich door het collegie van de twaalven laten zenden, daaruit is duidelijk te zien dat Petrus slechts een eerste onder gelijken was en een paus zou zich niet  hebben laten zenden. Indien dan Petrus, zegt  Luther, een onderdanige bode van de anderen is, hoe is de paus dan zijn opvolger, die aan niemand wil onderdanig zijn? "Was Petrus volgens goddelijke ordening de opperste geweest, dan zou hij gezeten hebben en zoals de paus nu doet, gebieden en zenden, maar zich niet laten zenden. " Wel kunnen wij uit de geschiedenis die wij voor ons hebben, toepassingen maken omtrent de bevestiging tot het lidmaatschap. "De heilige handeling van de bevestiging 1) volgens haar oorsprong:  wel  geen  sacramentele  instelling  van  de  Heere,  maar  een  oude,  eerwaardige instelling van de kerk;
2) volgens haar betekenis: wel geen herhaling, maar een bevestiging van de doop; 3) volgens haar werking: wel geen onfeilbare mededeling  van de Heilige Geest zoals de apostolische handoplegging bij de Samaritanen, maar een onberekenbaar grote zegen voor vatbare harten.

" Eveneens met betrekking tot de instelling van de kerkvisitatie. "De eerste kerkvisitatie: 1) de aanleiding: a) er is christelijk leven dat moet worden gevoed; b) er is een gebrek in de gemeente dat moet worden weggenomen; 2) de visatoren: a) Petrus, de apostolische ernst en ijver;  b)  Johannes,  de  evangelische  zachtmoedigheid  en  liefelijkheid;  3)  de  kerkelijke plichten:
a) ootmoedig gebed in de naam van de gemeente; b) priesterlijke handoplegging in de naam van God; 4) de uitwerking: a) versterking; b) zifting van de gemeente (vs. 18vv.).

18. En toen Simon bij gelegenheid van deze heilige handeling, die Petrus en Johannes aan de gelovigen te Samaria verrichtten, de wonderbare werkingen die hier hoor- en zichtbaar plaats hadden, zag (hoofdst. 10: 46; 19: 6) en opmerkte dat door de oplegging van de handen van de apostelen de Heilige Geest in dergelijke buitengewone krachten gegeven werd, zo bood hij, toen nu ook de beurt aan hem kwam om de handoplegging te ontvangen, hun geld aan,

19. Zeggende: Geef ook mij deze macht, zoals gij die bezit, opdat als ik iemand de handen opleg, hij de Heilige Geest zal ontvangen. Hij dacht daarvan later eengeldwinning te maken, zoals hij vroeger zijn natuurlijke gaven en krachten in de dienst van zelfzucht en ijdelheid had besteed (1 Tim. 6: 5).

Wat een lompe openbaring van een lage en verkeerde denkwijze en gezindheid, die van de aard van de Heilige Geest, van de gehele orde van de zaligheid van God niet het minste begrip heeft! Deze Simon was gelovig geworden, had zich laten dopen, had zich aan Filippus gehouden; maar, zoals het helaas menigmaal gaat, zijn bekering was oppervlakkig gebleven; onder  de nieuwe geestelijke mantel,  die hij omgehangen had,  was de gehele oude Adam verborgen  gebleven  met  al  zijn  verkeerdheden  en  deze  treedt  nu  opeens  in  al  zijn misvormdheid uit de plooien te voorschijn. Men weet niet of men zich meer over de blindheid en dwaasheid van de man moet verwonderen, die meent dat de Heilige Geest Zich voor geld laat  kopen  en  verkopen,  zoals  een  geneesmiddel  of  geheim,  of  dat  men  meer  over  zijn laagheid en stoutheid moet verwonderd staan, waarmee hij openlijk bekent dat hij met de gaven van de Heilige Geest zijn oud handwerk als tovenaar en wonderdoener weer zou willen beginnen. Hij houdt zelfs de verheven apostelen, een Petrus en Johannes, in de grond voor zijns gelijken, voor een soort van goochelaars en kwakzalvers, waarvan de tussen ongeloof en bijgeloof heen en weer wankelende heidenwereld vol was. Hij ziet ze aan voor mensen die door  hun wonderbare krachten handel willen  drijven  en geld  willen winnen en voor  een billijke prijs ook aan hem wat zouden willen afstaan. Vanouds aan is daarom deze Simon Magus  voor  de  vader  van  alle  ketters  en  van  alle  sektariërs  gehouden,  wie  het  in  hun heerszucht en ijdelheid slechts te doen is om het volk te betoveren en zich een aanhang te verschaffen. Met de naam Simonie geeft men in de taal van de kerk de zonde te kennen van hen die met list geestelijke waardigheden zoeken te verkrijgen of het heilig ambt slechts als middel aanzien om daaruit voor zich een tijdelijke winst te trekken, in plaats van met een apostel  Paulus  zich  als  dienaren  van  Christus  en  huisbezorgers  van  Gods  geheimen  te gedragen. Helaas! na 1500 jaren kon het zelfs plaatshebben dat hij die zich opvolger van Petrus noemde, alsof hij zijn rol met Simon had verwisseld, ook een gave van de Heilige Geest, de vergeving van de zonde, voor geld aanbood - men denke aan de aflaathandel in de tijd van Luther.

Door zijn aanbod aan Petrus verraadde Simon de neiging tot dat misdadig misbruik van het christendom,  dat  het  wezen  van  de  oude  heidense  ketterijen  vormt,  het  christendom  als magische kracht te misbruiken en het als zedelijke macht te versmaden, zijn bovennatuurlijke openbaringen en gaven tot zich te nemen en zich aan geen tucht, verootmoediging of heiliging

te onderwerpen, maar alles in de dienst van de hoogmoed, zij het de hoogmoed van een goochelaar of van een filosoof, te ontheiligen.

20. Maar Petrus, in heilige verontwaardiging (Mal. 3: 5) dadelijk het woord nemende, zei tot hem: Uw geld zij met u ten verderve; zowel uzelf als uw geld stoot ik met afkeer van mij (het geld  van de zonde is in hethevige van de rede tot  iets  persoonlijks,  tot  iets dat  van de verdoemenis waardig en daarvoor vatbaar is, gemaakt). En wel daarom wijs ik u op die wijze af als gij u in uw geld aan mij aanbiedt en wijs ik u daarmee ten verderve, omdat gij gemeend hebt dat de gave van God, zoals wij apostelen de macht van mededeling van de Geest door genade van deHeere bezitten, door geld verkregen wordt (Matth. 10: 8).

21. Gij hebt geen deel noch lot in dit woord, noch heden noch later kunt gij ooit een dienaar worden van dat woord, zoals gij begeert (hoofdst. 6: 4 Luk. 1: 2); want uw hart is niet recht voor God. Gij hebt geen enkel deel aan de genade van het leven (1 Petr. 3: 7).

22. Bekeer u dan van deze boosheid, die gij in uw aanbod (vs. 19) aan de dag hebt gelegd en bid  God  dat  Hij Zijn  genade  op  bijzondere  wijze  zal verheerlijken,  of misschien  u  deze overlegging van uw hart vergeven magworden, waardoor gij een schuld op u hebt geladen, zo groot dat gij voor vergeving inderdaad een bijzondere mate van goddelijke genade nodig hebt.

23. Maar zo’n vermaning zal zeker bij u wel niets baten, want ik zie aan geheel uw uiterlijk dat gij in een zeer bittere gal zijt (Deut. 29: 18) en in een samenknoping van ongerechtigheid (Jes. 58: 6), zodat gij bezwaarlijk uit uw toestand van het verderf zult verlost worden.

De harde uitdrukking, waarmet Petrus Simon bestraft: "uw geld zij met u ten verderve" is niet op te vatten als een werkelijke beschikking van de verdoemenis, want hij roept hem tegelijk op om boete te doen en vergeving van zijn zonde te bidden; hij verwerpt hem dus nog niet geheel  en  al.  De  uitdrukking  moet  daarentegen  slechts  relatief  worden  opgevat  als  een karakteriseren van de weg, waarop Simon wandelt en van het einde, als geen verandering mocht komen.

Met  geen mensen  moet  men scherper  omgaan dan met  zulke huichelaars,  die onder  een schoon kleed in de wijnberg van Christus willen insluipen tot schade van de zielen.

Iets anders is het te verdoemen, iets anders iemand zijn doemwaardige toestand onder het oog te brengen.

Simon zou het doel en het lot in dit woord onder zijn landslieden hebben verkregen, voor hij eerst voor zichzelf het zalige erfdeel van de heiligen had begeerd, maar hij had het deel, hem in de doop gegeven, niet aangenomen.

Met  heilige  verontwaardiging  wijst  Petrus  zijn  geld,  zijn  voorstel,  zijn  persoon  af.  Aan boosheid, voortkomende uit het diepste verderf van het hart, wijst hij de stoutmoedigheid van de voormalige wonderdoener toe. Maar terwijl hij noch de daad noch de dader spaart, opent hij hem tevens de deur van het berouw. Nog is redding mogelijk uit deze diepte.

Hier heeft hij de sleutel gebruikt om te binden; hij spreekt wel met uitdrukkelijke woorden het anathema over Simon uit, hij sluit  hem niet  met  een uitdrukkelijke verklaring uit  van de gemeenschap van de tafel van de Heere en uit de kerk van Christus, maar Zijn woord bevat toch tenminste een tijdelijke uitsluiting uit de gemeenschap van de kerk en van het sacrament

in zich en terwijl hij boete eist en gebed om vergeving van de zonde aanbeveelt, gelooft hij toch het laatste geenszins, omdat hij van het eerste niets ontdekken kan.

Hij zag dat hij een mens vermaande tot bekering en tot het zoeken van de vergeving van de zonde, die zelfs op dit ogenblik, dat hij de stem van de reddende genade hoorde, zijn hart daarover verbitterde met de gal van bittere verstoordheid, omdat hem mislukt was iets groots te  worden  door  zijn  voorgewende  bekering  tot  het  christendom;  in  de  banden  van  de verkeerdheid, een samenknoping van de ongerechtigheid had hij zich verstrikt en hij knoopte nieuwe knopen van verkeerdheid, daar hij niet bekommerd was over zijn verloren ziel, maar over de verloren glans van zijn naam. Dat las Petrus in de trotse ogen van de wel verschrikte, maar niet beschaamde zondaar. Dit is nu de tweede maal dat Petrus een strafrede houden moet tegen de poging om het geld te mengen in de dingen van God. Nochtans de misdaad van Simon was niet gelijk aan die van Ananias en Saffira en daarmee vergeeflijk, zodat Petrus dan ook Simon vermaamt zich te bekeren en God om vergeving te bidden. Er was plaats voor het berouwen het gebed. Simon was één van die mensen, die zich uitwendig wel aan het geloof onderwerpen, maar er innerlijk niets van begrijpen omdat hun hart onveranderd is gebleven. Waarschijnlijk had ook hij door de handoplegging van de apostelen wondergaven van de Heilige Geest ontvangen, want ook ongelovigen kunnen daaraan deel hebben (Matth. 7: 22, 23), doch hij beschouwde die gaven als een hogere soort van toverkunsten, zoals hij die tot nu toe zelf vertoond had; en daar hij blijkbaar een eerzuchtig man was, die van zichzelf gezegd had dat hij wat groots was, zo wilde hij ook als christen op diezelfde hoogte van grootheid blijven en begeerde hij van de apostelen het meesterschap over de gaven van de Heilige Geest in de macht om ook door zijn handoplegging die gaven aan anderen mede te delen.

24. Doch Simon antwoordende, zei: a) Bidt gij, die de apostelen van de Heere zijt, voor mij tot de Heere om vergeving, opdat niets over mij zal komen van hetgeen gij in het woord (vs. 20) gezegd hebt, dat over mij zou komen.

a) Num. 21: 7

Hij denkt: deze mensen zijn wonderdoeners; wie weet wat voor ongeluk zij over mij zullen brengen, ja, wat voor een verderf reeds in de vloek is verborgen die zij hebben uitgesproken. In deze zin van wereldse droefheid, van een ongebroken hart begeerde hij de voorbede van de apostelen, van wie hij in bijgeloof meent dat zij als een toverspreuk de ban van verderf van hem zou kunnen wegnemen.

Zeker was hij het meeste bang voor een aardse ondergang van zijn geld en van zijn persoon.

Deze  gehele  bede  drukte  het  zegel  op  het  oordeel  van  Petrus,  die  Simon  reeds  zag aangekomen aan het punt van de onboetvaardigheid, dat zelfs door goddelijke almacht en liefde niet meer kan worden overwonnen.

Zie wel toe of gij wel in waarheid bekeerd zijt tot de Heere:
1)  Zijt  gij  gelovig  geworden,  maar  zonder  bekering?  2)  Wilt  gij  zalig,  maar  niet  heilig worden? 3) Zijt gij ongerust over uw toekomst, maar niet over uw zieletoestand? 4) Zoekt gij voorbede, maar bidt gij zelf niet? 5) Hebt gij geen hart voor bekering, maar zijt gij de vloek nabij?

Hem sloeg de schrik om het hart door de ernstige woorden van Petrus en de vrees deed hem vergeten dat hij zelf moest bidden, zodat hij de apostelen tot zijn voorbidders vroeg. Nu weet

gij dat men de bede: "Bidt voor ons" in een evangelische en in een Roomse zin kan opvatten. Simon sprak in de laatste zin. Hij kende de apostelen de macht toe om door hun voorbede het gedreigde kwaad van hem te weren en ontsloeg zich daarmee van het zelf bidden en zich bekeren. In het geestelijke kan men zijn zaken door geen ander laten waarnemen en toch is geheel het Roomse kerkstelsel hierop gebouwd. De priester doet alles voor de leek en Maria en de heiligen doen alles voor de priester. Wij weten daarentegen uit de Schrift dat Christus onze enige voorbidder is bij de Vader en dat wanneer broeders aan broeders vragen: "Bidt voor ons! " dit nooit geschiedt in de zin: "bidt in mijn plaats, " maar veel meer in die van: "bidt met ons. " Trouwens dat brengt de gemeenschap van de heiligen mee. Wij moeten als Aäron en Hur de biddende Mozes ondersteunen met onze gebeden. Het gemeenschappelijk gebed kan plaatshebben, ook wanneer wij niet in de kerk zijn. Ja, heeft plaats, zo dikwijls wij het "Onze Vader" bidden; immers dan plaatsen wij ons naast al de gelovigen in geheel de wereld en roepen wij als zij de Vader aan. Er zijn echter ook omstandigheden waarin de christen de broeder vragen kan om voor hem (in zijn plaats) te bidden. Als wij bij voorbeeld in zware ziekte neerliggen, of door diepe droefheid overstelpt, neerzitten, of in hooggaande angsten en aanvechtingen verkeren, zó dat wij zelf niet bidden kunnen, dan is de roeping van de broeders en zusters om voor ons te bidden en voor hoevelen was het in zulke toestanden een verkwikking te horen of te weten dat er voor hen gebeden werd!

25. Zij dan nu, Petrus en Johannes, toen zij nog in de stad (vs. 5) tot degenen die gelovig geworden waren het woord van de Heere betuigd en gesproken hadden om tot bevestiging in de leer van de zaligheid het hun bij te dragen, keerden weer naar Jeruzalem tot de overige apostelen en verkondigden op die terugreis, waarmee zij een vrij lange tijd bezig waren, het evangelie in vele dorpen van de Samaritanen,  opdat  de  goede aanvang  die het  land  had gemaakt door het stichten van een eigen gemeente (vs. 14) tot een gehele bekering ervan mocht leiden.

Om te kennen te geven dat de apostelen in deze werkzaamheid onder de Samaritanen hun roeping niet hebben gezien, wordt dadelijk uitdrukkelijk gezegd dat zij naar Jeruzalem zijn teruggekeerd. Nu wordt ook niet eens opgemerkt welk gevolg deze verkondiging onder de Samaritanen heeft gehad. Maar evenmin wordt in het volgende van het werk van de apostelen in  Jeruzalem  verder  bericht  gegeven.  Het  verdere  verhaal  zwijgt  van  de  apostelen  te Jeruzalem, daarentegen stelt het een verder werk van Filippus voor onze aandacht, tot een duidelijk teken dat de eigenlijke voortgang van de geschiedenis niet meer te Jeruzalem, maar daarbuiten moet worden gezocht en dat het werk van de uitbreiding van het evangelie niet meer door de handen van de apostelen, maar door andere handen werd voortgezet.

b. Vs. 26-40 Filippus doopt de Moorse kamerling en is daarop in Filistea werkzaam, gaande tot Cesarea.

26. En een engel van de Heere sprak, toen Petrus en Johannes omstreeks Pasen van het jaar 34 n. Chr. weer te Jeruzalem waren gekomen, tot Filippus, die in die stad van Samaria (vs. 5) was achtergebleven, waarschijnlijk in een droomgezicht (Matth. 1: 20; 2: 13, 19), zeggende: Sta op, begeef u van hier op reis en ga heen naar het zuiden en wel op de weg die van Jeruzalem afdaalt naar Gaza, de stad van de Filistijnen Jos 13: 2. Deze weg is woest. Wat gij daar moet verrichten zal u op die plaats wel worden meegedeeld.

27. En hij, dadelijk aan het bevel gevolg gevende, stond op en ging heen langs de weg, die 16-17 mijlen lang is. Hij begaf zich zeker eerst naar Gaza en volgde van daar de weg die naar Jeruzalem leidde in noordoostelijke richting, totdat hem iets zou ontmoeten dat in verband

stond  met  het  ontvangen  bevel.  En  zie,  daar  zag  hij een  Moorman,  een  kamerling,  een eunuchus of gesnedeneDa 1: 3 en een machtig heer van Candacé de koningin van de Moren, van Ethiopië of Nubië en Abyssinië (de koninginnen van dit land droegen allen deze naam, zoals de koningen van Egypte allen Farao heetten) die over al haar schatten als bestuurder gesteld was, die als proseliet van de poort ("Le 17: 9 wasgekomen tot het feest om de ware God te aanbidden in Zijn tempel te Jeruzalem (Joh. 12: 20).

28. En hij keerde, nu het feest geëindigd was, weer naar de residentie van zijn koningin, naar Napata in Nubië en zat gedurende de reis op de in vs. 26 aangewezen weg op zijn wagen en las  waarschijnlijk  in  de  Griekse  vertaling  van  de  Septuaginta  hardop  voor  zich,  alsof hij zichzelf het evangelie, waarnaar zijn ziel dorstte, wilde prediken en wel het 53e hoofdstuk van de profeet Jesaja (vs. 32v.).

Filippus was tot de verkondiging van het evangelie in Samaria (vs. 5 vv.) opgewekt door de Geest, die in hem, evenals in de overige verstrooiden werkzaam was. Tot dat bijzondere werk, dat  buiten  zijn  gezichtskring  lag,  het  werk  aan  de  Moorse  kamerling,  die  voor  een vertegenwoordiger van het einde van de wereld werd gehouden, wordt hij uitdrukkelijk door de engel van de Heere geroepen. De man wordt ons eerst beschreven als een man uit het Morenland. Met het noemen van zijn volk wordt hij voorgesteld als zeer ver van Israël. Naar zijn natuurlijke gesteldheid is hij zwart. Hij kan deze kleur van zijn huid niet afwassen (Jer. 13: 23). Naar zijn  nationale afstamming komt  hij van Cham, de vader van de vervloekte Kanaän  (Gen.  10:  6),  naar  zijn  vaderland  woont  hij  van  Gods  volk  op  de  allerverste, onbekendste afstand (Ps. 68: 32 Jes. 11: 11 Ezech. 30: 4vv.) en zo staat  hij voor andere heidenen geheel en al als een vreemdeling in het rijk van God (Num. 12: 1 Ps. 7: 1 Amos 9: 7). Verder wordt hij voorgesteld als eunuchus (kamerling), een uitdrukking die gebruikelijk is als oorspronkelijke benaming  van  gesnedenen,  die aan de oosterse hoven in grote getale waren aangesteld; in het  bijzonder  waren bij koningen  reeds  de gewone beambten,  maar vooral de schatbewaarders zulke besnedenen. Nu heeft de wet (Deut. 23: 1) de uitsluiting van al zulke mensen uit de gemeente van Israël voorgeschreven. Het lichamelijk gebrek aan hem voert dus de natuurlijke tegenstelling, waarin hij dadelijk tot het Jodendom staat, ten toppunt. Terwijl echter alles wat wij van de uitwendige omstandigheden van de man vernemen op de sterkste tegenstelling tegen het rijk van God wijst, terwijl zijn ambt en de rijke schat in zijn handen slechts geschikt  zijn om diezelfde voorstelling op te wekken, daar toch macht  en rijkdom de steunsels van de aarde zijn, waarop zich het heidendom in zijn trots en tegenstand tegen  de  God  van  de  hemel  verlaat,  vindt  men  toch  aan  de  andere  zijde  bij  hem  zo’n aansluiting aan Gods rijk, die ons tot grote verwondering dringt. Deze zwarte Moor heeft in zijn afgelegen vaderland de naam van de HEERE gehoord en zijn hoge stand, zijn macht en zijn rijkdom hebben hem niet verhinderd, zich voor deze naam te buigen. Hij stelt er zich echter niet mee tevreden, de naam van de HEERE in de verte aan te roepen en te eren; hij rust niet, voordat hij naar Jeruzalem, de stad van God, kan gaan om in het heiligdom van de HEERE, onder Zijn volk te aanbidden. Hoe diep en innig deze aanbidding van de HEERE gemeend was, wordt pas op de terugweg duidelijk. Als hij namelijk op de weg naar Gaza terugrijdt, vanwaar de weg door de Arabische woestijn naar Egypte leidt en dat deel ervan heeft bereikt, waar zij begint woest en verlaten te worden, begint de Ethiopiër op zijn wagen zittende, met luide stem de profeet Jesaja te lezen. Wij zien daaruit dat hij zijn aanbidding niet als  een  wettisch  werk  heeft  verricht  en  nu  tevreden  over  zichzelf  zich  weer  tot  zijn bezigheden en vermaken wendt. Is het hem smartelijk de tempel van de HEERE op de heilige berg en de schone godsdienst te Jeruzalem te ontberen, hij houdt zich des te meer aan een ander heiligdom, dat hij bij zich heeft, om ook thuis op verre afstand en reeds hier in stille eenzaamheid een vergoeding te hebben voor de rijke goederen van het huis van God, namelijk

aan de schriften van Mozes en de profeten.  Niet  alsof het  hem gegeven was, de Heilige Schriften te verstaan en hij daarin volkomen bevrediging zou hebben gevonden; wij vernemen later (vs. 34) het tegendeel uit zijn eigen mond; maar wel had hij een heilig voorgevoel dat hier een zalig geheim verborgen lag; daarom zoekt hij en vorst hij na met sterk verlangen. Wij vinden hem niet lezende en onderzoekende in de wet, want als geboren heiden voelde hij in de wet meer de afstotende dan de aantrekkende kracht. Hij wendt zich tot de profeten en wel tot  Jesaja,  de  evangelist  onder  de  profeten.  Hier,  waar  de  zalige  toekomst  van  Israël is ontsloten, die de heidenen van nabij en van ver zal opnemen, toeft zijn zoekend oog het liefst. Juist  deze profeet  was het  dan ook  geweest  die,  toen hij de heidenen de ingang  tot  de zaligheid ruim wilde openstellen, in Jes. 53: 3-6 die merkwaardige voorzegging deed die nu in deze geschiedenis voor ons ligt, nadat eerst in de komst van de kamerling naar Jeruzalem om daar te aanbidden en in zijn bestuderen van de profeet de vroegere voorzegging in Jes. 45: 14 vervuld was. De Ethiopiër, die in de profeet Jesaja las en onderzocht, is de tegenstelling van de Jood. Al wat  voor  de  laatste een hinderpaal en een struikelblok was, is voor de Ethiopiër  vanaf  het  begin  uit  de  weg  geruimd.  De  Joden  houden  zich  aan  beelden  en schaduwen om in hun hoogmoed te kunnen volharden (hoofdst. 6: 13vv. ; 7: 56), terwijl de Ethiopiër zich door oudtestamentische voorbereiding het hart slechts ruimer en vatbaarder laat maken. Daarom wordt het dan ook zo beschikt dat, terwijl voor de Joden het woord van het evangelie steeds meer verstomt, dit woord op bijzonder goddelijk bevel tot de Ethiopiër wordt gebracht, juist in dat uur waarin zijn ziel door de hand van het oudtestamentische woord tot aan de drempel van de vervulling van de zaligheid is geleid.

Was er dan niemand te Jeruzalem die de kamerling uit het Morenland de Schrift kon openen en het evangelie van Jezus prediken? Zeker waren er nog de twaalf apostelen, maar in de voorhof van Salomo (hoofdst. 5: 12) was hun prediking verstomd, de gemeente was verwoest, de overgeblevenen vergaderden in het verborgen (vs. 3); Jeruzalem had opgehouden de stad op de berg te zijn en zo laat de Heere voor de man in de eenzaamheid van de woeste weg, die van  Jeruzalem  naar  Gaza  leidt,  het  licht  opgaan  dat  te  Jeruzalem  voor  hem  niet  heeft geschenen; en niet één van de twaalf apostelen, maar de evangelist van Samaria brengt dit kind van de verte, waarin Morenland zijn handen uitstrekte naar God (Ps. 68: 32) thuis in het rijk van God.

De woorden van de engel in vs. 26 brengen geen geringe moeilijkheden teweeg. Vooreerst kan het reeds twijfelachtig voorkomen of men het "tegen het zuiden" ("tegen de middag als bepaling van plaats of van tijd moet opvatten, zoals wij dat in hoofdst. 26: 6 vinden (het "tegen" op dezelfde wijze opgevat als in hoofdst. 16: 25 "omtrent. Toch ligt het meer voor de hand,  het  te  verklaren  van  de  plaats  of  het  land,  het  land  tegen  het  zuiden,  omdat  de bestemming  vóór  "ga  heen"  geplaatst  zou  zijn,  als  het  op  de  tijd  zou  slaan.  De  meeste uitleggers nemen het dan ook werkelijk op in plaatselijke zin; zij hadden echter tevens moeten erkennen dat  Filippus niet  aan de aanvang  van  de  genoemde weg naar  Jeruzalem wordt gewezen, om vandaar de weg naar Gaza verder te vervolgen, dus de wagen van de kamerling na te lopen; maar hij wordt naar Gaza gewezen, dat juist in het zuiden ligt, om van daar de weg terug naar Jeruzalem te gaan, totdat hij de kamerling ontmoet, die vandaar komt. Een tweede, nog grotere moeilijkheid doet zich vervolgens voor bij het slotwoord: "die woest is; " naar het geslacht kan dit zowel zien op "weg" als op "Gaza, " en dus zowel met "die" als met "dat"  worden  vertaald.  De  schrijfwijze,  door  onze  Statenvertalers  gegeven,  is  naar  onze mening minder juist. Er waren, zo denken zij en andere uitleggers, verscheidene wegen van Jeruzalem naar Gaza; de ene ging eerst in noordwestelijke richting naar Ramleh, vervolgens zuidelijk naar Gaza; de andere leidde over Eleutheropolis tussen de beide anderen, de derde zuidwaarts over Hebron. Opdat nu Filippus de juiste van deze drie wegen mocht kiezen, werd

reeds met het "tegen het zuiden" de weg aangewezen, die zuidwaarts over Hebron voerde, maar bovendien nog gezegd "die woest is, " want deze weg leidt werkelijk door een woestijn, namelijk door die bij Thekoa 2Sa 2: 1. Was echter, zo moeten wij tegenover deze verklaring opmerken, werkelijk de mening deze: "ga op die weg, die van Jeruzalem naar Gaza leidt en die woest is, " dan moest het in de grondtekst, zoals de zin hier luidt, ook zijn uitgedrukt (h), terwijl  het  slot  integendeel  een  zelfstandig  zinsdeel  (auth)  vormt:  "datzelfde  is  woest.  " Bovendien zegt de zin niet, wat men ervan wil maken, dat die weg door een woestijn leidde, maar zij zegt dat hetgeen waarop het terugslaat zelf woest is, eenzaam of verlaten en zou dus van de weg dan alleen kunnen gezegd worden, als die geheel buiten gebruik was geraakt, door niemand meer, behalve in geval van nood, werd gebruikt. Dit nu zal men bezwaarlijk kunnen zeggen van de weg over Hebron, die reeds in de geschiedenis van de patriarchen voorkomt (Gen. 46: 1; 50: 13) en nog door Hiëronymus in de levensgeschiedenis van Paula wordt vermeld. Met een smalle wagen met twee wielen, zoals toen gewoonte was, kon die zeer goed worden gepasseerd; bovendien leidde hij het spoedigst tot het doel, zodat het vanzelf sprak dat  Filippus deze weg moest inslaan, die hem zeker niet eerst nader behoefde te worden aangewezen. Daarentegen wordt in Zef. 2: 4 juist omtrent Gaza de voorzegging gevonden dat deze Assah (de sterke)  tot  een Asoebah (tot  een  verlaten,  verwoeste stad)  zou worden, waarmee ook de overeenkomstige profetie in Jer. 47: 5 Amos 1: 6 en Zach. 9: 5 overeenstemt. Overzien wij de geschiedenis van de stad, die één van de oudste steden van Palestina was en in Gen. 10: 19 als de zuidwestelijke grens genoemd wordt van het gebied dat van Sidon door de Kanaänieten in bezit was genomen, dan wijst reeds haar vroeger vermelde Hebr. naam "de sterke" op haar hoge betekenis. Deze naam werd vervolgens, toen Kambyses, de koning van de  Perzen  bij  zijn  tocht  tegen  Egypte  Ezr  1:  4  daar  krijgsmateriaal  en  geld  neerlegde, veranderd in die van Gaza, die een overeenkomstige klank heeft en "schat" of "schatkamer" betekent. Hoewel dadelijk in het zuiden van de stad de woestijn begon, lag zijzelf toch in een streek die ten gevolge van het water dat de grond opgaf, een buitengewoon rijke vegetatie opleverde. Bovendien was haar ligging op een ronde, ongeveer 60 voet hoge verhevenheid, die gunstig was om versterkingen aan te leggen tot bescherming van haar rijkdommen, terwijl zij aan de andere zijde een hoofdpunt vormde van de Egyptisch-Syrische handelsweg. Wie de woestijn inging, werd voor de reis, die nu te doen was en wie uit de woestijn kwam, werd na lange  ontbering  in  de  grensstad  van  de  noodzakelijke  levensbehoeften  voorzien.   De geschiedenis noemt als de oudste bewoners van de streek van Gaza de Avieten en Enakieten, van wie tot in latere tijden overblijfselen waren (Deut. 2: 23 Joz. 11: 22); vervolgens breidden de Kanaänieten of Feniciërs hun gebied daarheen uit (Gen. 10: 19). Jozua kwam met zijn veroveringen slechts tot aan Gaza, zonder het te kunnen onderwerpen en heeft de stam van Juda de hun toegekende stad later in bezit genomen, hij heeft er toch niet lang genoegen van gehad (Joz. 10: 41; 11: 22; 13: 3; 15: 47, integendeel heeft de krachtig aangroeiende macht van de Filistijnen tegen het einde van de periode van de richters zich ook van Gaza meester gemaakt en zelfs over de Israëlieten uitgebreid. (Richt. 1: 18; 3: 3; 13: 1 De schouwplaats van de latere heldendaden, waarmee Simson tegen deze onderdrukking streed, zowel als die van zijn val en zijn dood, is Gaza (Richt. 15 en 16). Het lukte echter pas aan David de Filistijnen te onderwerpen en daarom komt Gaza voor als grensstad van Salomo’s rijk (1 Kon. 4: 21 verhieven zij zich weer en ook nadat koning Hizkia de Filistijnen had verslagen en tot aan de grenzen van Gaza vervolgd (2 Kron. 21: 8; 26: 6; 28: 18; 2 Kon. 18: 8), houden de profetische strafreden tegen deze oude erfvijanden om hun steeds nieuwe misdaden tegen het volk van God niet op. In de oorlogen van Egypte met Assyrië en Babylonië als ook van Alexander de Grote, speelde Gaza als een strategisch gewichtig punt een belangrijke rol. Ten tijde van Jeremia (hoofdst. 47: 1) werd het door Faraö Necho ingenomen, dezelfde profeet kondigt verder (Jer. 47: 2vv. 25: 20 een verovering aan door Nebukadnezar. Na de ondergang van Babylon behoorde Gaza na de beslissende slag bij Pelusium (525 v. Chr.) tot het gebied van

het Perzische rijk, totdat Alexander de Grote de stad na een belegering van twee maanden (tegen het einde van november van het jaar 332) veroverde en verwoestte Zec 9: 5. Toch was zij  daarmee  nog  niet  woest  gemaakt,  want  uit  de  naburige  steden  en  plaatsen  die  geen weerstand hadden geboden, werden burgers ingevoerd die een nieuwe maatschappij stichtten, waarin een Macedonische bezetting de kern van de bevolking vormde, waarvan vervolgens de gehele latere Hellenisering uitging. Na de dood van Alexander viel bij de eerste verdeling van het rijk Gaza met geheel Syrië Laomedon ten deel, totdat Ptolemeus het hun ontnam en er een bezetting in legde. In vervolg van tijd behoorde het bij afwisseling tot de Ptolemeërs en de Seleuciden, totdat door de belegering en verovering in het jaar 200 door Antiochus III stad en land als blijvende bezitting in de handen van de Syrische koningen kwam en zo later ook in de Makkabese oorlogen werd verwikkeld (Alexander Janneus (Slotwoord bij II Makk. Nr. 6) veroverde de stad  na belegering  van een jaar  in het  jaar  96  v.  Chr.,  verbrandde  het  en verwoestte het geheel, zodat het van die tijd woest (erhmov) te noemen is. Werd het ook 38 jaar later door de Romeinse pro consul Gabinius opnieuw gesticht, zo geschiedde dat toch op een territorium, zuidelijk van de ruïnen van de oude stad gelegen, zodat haar puinhopen meer en  meer  vervielen  en  er  ten  tijde  van  Hiëronymus  nog  nauwelijks  sporen  van  de  oude grondmuren te vinden waren. Maar, zo vraagt men niet zonder reden, die bedoeling moet het woord van de engel hebben "dat woest is", waarom noemt hij zo uitdrukkelijk oud-Gaza, en onderscheidt hij het zo bepaald van nieuw-Gaza? Voor het werk van Filippus aan de Moorse kamerling, waarvan hier sprake is, is dat toch geheel hetzelfde, of de weg die deze gaat van Jeruzalem naar deze of naar gene stad gaat. Zo schijnt het, maar het is ook inderdaad slechts schijn.  Beschouwen  wij  echter  de  zaak  nader  en  letten  wij  op  de  samenhang  met  de oudtestamentische profetie, dan is het Gaza van de vroegere tijd, dat in puin ligt, dat, waarop het  bij  deze  gehele  geschiedenis  aankomt.  Want  het  is  dat,  waaraan  de  profetische verkondiging omtrent een woestheid en verlatenheid, zoals die in Zef. 2: 4 en Jer. 47: 5 wordt gevonden, reeds tot waarheid is geworden; en dan kan nu ook de profetische belofte van een inlijving van het land van de Filistijnen in het rijk van God, zoals die in Ps. 87: 4 Zef. 2: 4 Zach.  9:  7  wordt  uitgesproken,  tot  daad  en  waarheid  worden.  "De  tijd  daarvoor  is  nu gekomen. " Nadat het enkel herderswoningen en schaapskooien geworden zijn (Zef. 2: 6), gedenkt de Heere aan Zijn woord, dat hetgeen nog van Filistea aanwezig is de overigen van het huis van Juda ten deel zal worden, dat zij erop weiden. Nu is Filippus degene, die het aanbreken van deze tijd symbolisch moet voorstellen, het land van de Filistijnen wel nog niet moet evangeliseren, maar het wel op gelijke wijze, als eens Abraham het land Kanaän (Gen. 13:  17),  in  zijn  gehele  uitgebreidheid  voor  het  verbondsvolk  van  het  Nieuwe  Testament profetisch in bezit moet nemen. Daarom wordt hij in de eerste plaats in zuidelijke richting gezonden naar  Gaza en daarna door  de  doop  van de kamerling wonderbaar  naar  Asdod verplaatst (vs. 39v.). Maar ook hier, waar hij zich reeds onmiddellijk aan de grenzen van Judea bevindt, vinden wij niets omtrent een werkzaamheid van hem bericht; integendeel is zijn rondreizen of doortrekken zonder twijfel te verklaren van de vlakte van Saron, die voor hem lag en reeds met Jabne of Jamnia begint. Het zijn de steden van Judea, die in deze vlakte liggen, waaraan hij het evangelie predikt, hetgeen duidelijk daaruit blijkt dat aan het slot van vs.  40  wordt  gezegd:  totdat  hij te  Cesarea  kwam.  "  Met  deze  zijn  prediking  wordt  de voorzegging omtrent Saron in Jes. 65: 10 en over de steden van de laagte in Jer. 33: 13 vervuld. Filistea in de Sephela blijft daarentegen voor deze tijd nog ongeëvangeliseerd, zoals dan ook Gaza en Asdod zeker pas na de Joodse strijd christelijk zijn geworden en het verhaal dat Filemon, aan wie de apostel Paulus de bekende brief heeft geschreven, de eerste bisschop van Gaza geweest is, niets dan een verdichtsel is. Terwijl Filippus tegen het zuiden naar Gaza wordt geroepen, moet hij als het ware de vertegenwoordiger van Christus zijn, die reeds nu het land van de Filistijnen als door de profetie aan Zijn rijk toegewezen, daarvoor voorlopig in beslag neemt. De Heere is nu van Jeruzalem als weggedreven, sedert men vandaar Zijn

gemeente verjaagd heeft, daarom kan Hij te Jeruzalem de Moorse kamerling de zaligheid niet meer schenken, die deze in de tempel zoekt, maar wel moet hij op zijn reis van Jeruzalem naar  Gaza  het  gebied  van  deze  laatste  stad  pas  uit  de  verte  zien,  of  de  stem  zal  hem tegenklinken (Jes. 65: 1v.): "hier ben Ik, hier ben Ik. " Waarom wordt vervolgens Filippus naar  de  stad  Asdod,  die  7  mijlen  daarvan  verwijderd  is,  door  de  Geest  van  de  Heere weggenomen? Was er geen stad meer nabij gelegen, bijvoorbeeld Askalon aan de zee, die ver genoeg was, dat de kamerling hem niet meer zag? Wij moeten bedenken dat in het opnemen van de kamerling in het rijk van God de belofte die de gesnedenen in Jes. 56: 3vv. wordt gegeven, tot verwezenlijking komt. De Heere begint er werkelijk mee, zoals de aanklagers van Stefanus in hoofdst. 6: 14 hebben gelasterd, maar in de grond toch slechts geprofeteerd hebben (hoofdst. 6: 14 Joh. 11: 50vv.), de zeden, die Mozes heeft gegeven, te veranderen (Deut. 23: 1). Maar hij wil deze zeden later nog meer veranderen. In Deut. 23: 2 wordt de bastaarden,  zoals  onze  Statenvertalers  verhalen,  de  Mamseërs,  of  zij  die  door  vreemde indringers of krijgslieden in ontucht bij de vrouwen van de ingeborenen zijn verwekt, voor altijd de ingang in de gemeente van de Heere ontzegd. In Zach. 9: 6 nu wordt van Asdod geprofeteerd  dat  daar  nog  alleen  vreemden  d.  i.  dergelijke  bastaarden,  zoals  zij  zojuist vermeld werden, zouden wonen. Waarschijnlijk ziet dit daarop, dat, nadat Asdod in de tijd van de Makkabeeën tweemaal belegerd en gedeeltelijk verwoest is (1 Makk. 5: 68; 10: 84v. in het jaar 55 v. Chr. door de Romeinse proconsul Gabinius weer was hersteld, haar bevolking voor het  grootste deel uit dergelijke mensen bestond. Met het oog op hetgeen de profeet verder verkondigt, dat ook deze soort van mensen voor het rijk van God niet verloren waren, maar integendeel leden zouden worden, die er volledig recht op hadden, even goed als de aanzienlijkste afstammelingen van Juda, wordt Filippus juist naar Asdod gevoerd, nadat hij zijn  werk aan de Egyptische Eunuchus had verricht, zodat  deze heenleiding behalve haar betekenis voor de pas gedoopte ook een zinnebeeldig karakter voor de kerk van Christus heeft - hiermee komt de oudtestamentische profetie in ieder opzicht tot vervulling.

29. En toen de man nog op tamelijke afstand met zijn wagen was, openbaarde de Geest dat deze de ontmoeting was, waarom hij hier door de engel was heengeleid (vs. 26) en gaf hem ook te kennen wat hij nu moest doen (hoofdst. 10: 19v.). Hij zei tot Filippus: Ga toe en voeg u bij deze wagen, gij zult spoedig gewaar worden wat er met deze man aan de hand is.

30. En Filippus liep toe met de haast van een wakkere dienaar van Christus (Efeze. 6: 15) en hoorde, toen hij nabij genoeg was gekomen, hem de profeet Jesaja lezen, want hij deed dit hardop. De omstandigheden in vs. 27 omtrent hem meegedeeld, bleken wel uit de gehele verschijning, evenals uit de richting van de weg en uit de tijd, zonder dat die hem eerst hoefde gevraagd te worden. Filippus, de wil van God nu duidelijk begrijpende, zocht een gesprek met hem aan te knopen enzei: verstaat gij ook wat gij leest? Dit zal wel niet het geval zijn.

Wij zouden bekwame leermeesters van anderen zijn, en minder gevaar lopen om door elke wind van lering te worden weggevoerd, indien wij naar een duidelijker inzicht in Gods woord streefden.  Daar  de  Heilige  Geest  de  ingever  van  de  Schriften  is,  zo  kan  Hij alleen  ons verstand verlichten om ze te verstaan; daarom moeten wij gedurig Zijn onderwijs inroepen en Zijn leiding in al de waarheid afsmeken. Toen de profeet Daniël de droom van Nebukadnezar wilde uitleggen, wat deed hij? Hij smeekte God vurig hem het gezicht te verklaren. De apostel Johannes zag een boek, verzegeld met  zeven zegels, dat niemand waardig werd geacht te openen of zelfs te aanschouwen. Het boek werd later geopend door de leeuw uit Juda’s stam, die overwonnen heeft om het te ontsluiten; maar eerst werd er opgetekend: "Ik weende zeer. " De tranen van Johannes, de aandoenlijke tolken van zijn gebeden waren, wat hem betreft, de heilige sleutels, waardoor het gesloten boek werd geopend. Als gij dus ten nutte van uzelf en

van  anderen  wenst  vervuld  te  worden  met  de  kennis  van  Gods  wil  in  alle  wijsheid  en geestelijk verstand, bedenk dat het gebed het beste middel is van studie en evenals Daniël zult gij de droom en zijn uitlegging verstaan, wanneer gij God daartoe zult hebben aangezocht en evenals Johannes zult gij de zeven zegelen van de kostbare waarheid verbroken zien, nadat gij met tranen zult gebeden hebben. Stenen worden niet verbroken dan door het naarstig gebruik van de hamer. Ook moet de steenhouwer zich voor zijn arbeid op de knieën begeven. Maak gebruik van de hamer van de naarstigheid, buig de knie van het gebed en daar zal geen steen van waarheid in de openbaring zijn, waarvan het verstaan voor u van nut zou kunnen zijn, of hij zal in stukken vermorzeld worden onder de invloed van geloof en van gebed. Met de hefboom van het  gebed kunt  gij alle moeilijkheden uit  de weg  ruimen, overdenkingen en redeneringen zijn als de stalen wiggen, die de waarheid binnendringen; maar het gebed is de hefboom,  die  de  ijzeren  schatkist  van  de  heilige  dingen  openwringt,  zodat  wij  de  schat daarbinnen geborgen, ons kunnen toeëigenen.

31. En hij zei: Hoe zou ik dat toch kunnen verstaan, hoe graag ik het ook zou willen, als mij niet iemand van het volk van God, dat in de geheimen van de Heere is ingewijd, onderricht? Misschien zijt gij de rechte man om mij in datduistere in te leiden. En hij verzocht Filippus door zijn groot verlangen naar licht te kennen te geven, in te stappen en bij hem op de wagen te komen zitten.

De eerste opdracht om Filippus op de weg te brengen, was door een engel geschied (vs. 26); nu hij op weg was en verder moest worden geleid, was de inwendige drang van de Heilige Geest genoeg.

Zonder bijzondere drang van de Geest zou hij zich niet bij die deftige wagen hebben begeven; doch daar het hem wordt geboden, doet hij moedig zijn werk en zijn hart springt in hem op, als hij hoort dat de man uit Morenland profetische woorden leest, die van het kruis van Jezus Christus af aan alle gelovigen vrede verkondigen.

Vindt een leraar bij zijn bezoek de mensen bij Gods woord, dan moet men niet eerst lang met omhaal van woorden over het weer, over lichamelijke welstand enz. laten verloren gaan, maar Gods woord, zoals het daar ligt opgeslagen, tot tekst en aanleiding nemen.

De Heilige Schrift verblijdt en boeit haar lezers, hoewel zij er nog maar weinig van verstaan. Kruiden geven hun geuren, ook door het omhulsel heen.

Beide zijn waar: het lezen van Gods woord, hoewel het ook niet altijd bij de lezing dadelijk mocht begrepen worden, is altijd op zichzelf reeds goed en wenselijk, al was het ook slechts om vragen op te wekken, om behoeften te doen ontstaan, om aanleiding te geven tot nader onderricht  en onmisbare verklaring! En tevens  behoort  de uitlegging van de Schrift  door bevoegden, door van God bekwaam gemaakten en geroepenen tot de middelen, door Hem gewild en ingesteld ter verkrijging en uitbreiding van de kennis van zijn waarheid.

De Heilige Schrift wijst u naar de kerk en de kerk wijst u in de Heilige Schrift.

32. En het gedeelte van de Schrift dat hij las, was uit de profeet Jesaja en wel (vs. 28), om dit hier met het oog op vs. 30 en vs. 34 nader op te merken, was zij deze (Jes. 53: 7, 8): Hij, de knecht van God, is bij de straf en de marteling die hem treft, als een schaap ter slachting geleid en zoals een lam stom is voor hem die het scheert, zo doet Hij, als Hij gedood wordt,

Zijn  mond  niet  open,  evenals  een  schaap  zich  geduldig  en  vertrouwend  ter  slachting overgeeft, als was, wat men het wil aandoen, niets kwaads (Jer. 11: 19).

33.  In  Zijn  vernedering,  waarin  Hij  Zich  met  gewillige  en  zwijgende  gehoorzaamheid overgeeft tot zelfs in het van God verlaten zijn, is zijn oordeel weggenomen, het over Hem besloten oordeel van Gods toorn en straf is opgeheven en weer van Hem genomen in de opstanding uit de dood, omdat Hij daaraan heeft voldaan en het volkomen heeft doorstaan; en wie zal zijn geslacht, de lengte van Zijn leven dat Hij nu is ingegaan, verhalen? Want Zijn leven wordt van de aarde weggenomen en in de plaats daarvan bij de hemelvaarthet leven aan de rechterhand van God en in de heerlijkheid gegeven (hoofdst. 3: 21), hetgeen een leven in alle eeuwigheid is (Rom. 6: 9v.).

Dit bloed zal mij te allen tijd Mijn steun, mijn leven wezen, Het is mijn sterkte in elke strijd, Het zal mijn smart genezen.

In vreugde zij het mijn snarenspel, In honger is het mijn spijze, In eenzaamheid is het mijn gezel, Die dringt om God te prijzen.

Er zijn duizenden onder ons, die sedert hun schooltijd geen blik meer in de Bijbel, dit boek van het  leven, hebben geslagen; ja zelfs onder hen, die tenminste op zondag nog aan de openbare godsdienst deelnemen, zijn er genoeg die alleen hier iets van Gods woord horen. En waarom is het zo? Om in de Bijbel te lezen, zeggen zij, daartoe hebben wij geen tijd; de zorg voor  de  dagelijkse  behoeften  bezet  al  hun  tijd  en  eist  al  hun  kracht,  terwijl  onder  die aanwezige omstandigheden het leven van vele mensen niets is dan een strijd en een aanzijn zonder vreugde. Er ligt iets waars in; maar de grootste helft van de waarheid ligt daarin, dat men geen andere uitspanning van de arbeid dan zingenot kent, zodat door deze beide al de tijd wordt opgeëist. Bleef er  echter enige tijd over, wat zal die voor het lezen van de Bijbel geven? Dat is zo langdradig - ach hoe langdradig zal u eens de eeuwigheid zijn? - en zo moeilijk - er is lichter en aangenamer spijs in kranten, romans en andere dwaasheden; en eist de beschaving, die onze tijd meebrengt, dat niet! - dat is veel gewichtiger dan wat God van ons  vordert!  O  hoe  zinken  al deze  verontschuldigingen  weg  bij het  voorbeeld  van  deze heidense kamerling! Die zal wel genoeg ambtsbezigheden hebben gehad, daarom moest hij de tijd uitkopen en hij las onderweg op zijn wagen.

Waarschijnlijk had hij de kostbare rol van de profeet te Jeruzalem gekocht om die als een dierbaar aandenken aan de reis, voor hem reeds in het tempelbezoek gezegend, mee naar huis te nemen; maar hij moest nog meer mee naar huis brengen dan de profeet, hij moest Jezus in het hart meebrengen.

Heerlijker schriftgedeelte kan er niet zijn om er het evangelie bij te prediken, dan juist deze plaats bij Jesaja. Zij bevat het enig middelpunt van de gehele evangelieprediking: het offer van Christus. Is de Heere Jezus de enige sleutel van de Schrift, Zijn offer is de enige sleutel van Hemzelf, van Zijn wezen en waardigheid, van Zijn komst van de Vader en Zijn weer heengaan tot  de Vader, van Zijn woorden en werken, van Zijn lijden en sterven, van Zijn opstanding en hemelvaart, zitten aan de rechterhand van God en dopen met de Heilige Geest; in één woord, van Zijn leraarschap, middelaarschap, koningschap. Neem Zijn offer voor de zonde weg en gij hebt alles weggenomen wat Christus maakt tot een Zaligmaker van Zijn volk en Zijn woord tot een blijde boodschap voor de zondaar, die Zijn zonde kent. Och wat zou het ons baten dat wij in Jezus alles hadden, zonder de zekerheid dat Hij onze zonden op Zich genomen en ze op het kruis bij God voor ons verantwoord heeft? Met onze zonden

bleven onze ellenden, en wij hadden eigenlijk niets gewonnen. Kleed de melaatse in het witst satijn, zal hij er mee gereinigd zijn? Blijven onze zonden onuitgewist voor Gods heilige ogen, dan moeten wij reddeloos wegzinken in de dood, die over ons is uitgesproken en die wij ieder ogenblik kunnen geroepen worden te ondergaan. Wie ziet hier een mogelijkheid van redding, dan in Jezus’ genoegdoening van Gods recht, Gods wet, Gods eer, Gods majesteit? Is er verandering in God? Kan Hij Zijn recht laten varen tegen de zondaar? Nee, God is een eeuwig heilig God, maar Hij is ook de eeuwige liefde en deze eeuwige liefde openbaart Hij in Zijn Zoon. Deze is niet alleen de verkondiger, maar ook de vertegenwoordiger van Zijn eeuwige liefde, die deze liefde voor ons ontvankelijk maakt. Waardoor? Door onze zonden van ons weg te nemen, en ze op Zich te nemen, om er de heilige en wettige straf voor te ondergaan, die God er op gesteld heeft. Dat kon Hij doen, want Hij kon die straf ondergaan zonder te vergaan; Hij kon uit de zondaarsdood weer opstaan als de Vorst van de levenden, die Hij eeuwig was met de Vader en de Heilige Geest. Zo zijn wij waarlijk en werkelijk vrij van zonde, van onze schuld. Gods Zoon heeft ze in Zijn lichaam gedragen op het hout. De Vader heeft Hem niet gespaard en de Zoon heeft Zichzelf niet gespaard, opdat wij gespaard zouden Zijn. Doch wij zijn  in Jezus niet  alleen gespaard voor het  verderf, maar ook weer heilig gemaakt en uitverkoren tot het eeuwig zalig leven. Daartoe heeft Hij in Zijn mensheid geheel de wet van God volkomen vervuld en is Hij de gehele mens, die Zijn heiligheid mee kan delen aan de Zijnen en werkelijk meedeelt door hen te dopen met de Heilige Geest en hen daarmee in gemeenschap te stellen met de Vader en Zichzelf. Zo is het dan Christus die ons zalig, heilig en heerlijk maakt door de Heilige Geest tot heerlijkheid van de Vader. Hij is de uitwerkende oorzaak van al deze genade, zoals de Vader de verordenende oorzaak ervan is en wij zijn er de ontvangers van door de Heilige Geest. Hij heeft het verloren paradijs weer voor ons geopend en de boom des levens weer toegankelijk  gesteld en wij wandelen door het geloof  in  dat  paradijs  en  eten  van  de  vrucht  van  deze  boom  en  leven  in  eeuwigheid. Voorzeker, de liefde, die ons zo’n verlossing heeft bereid, is een goddelijke, alle menselijke gedachten te boven gaande liefde. Doch kunnen wij met een mindere liefde toe? Ik verklaar het niet te kunnen begrijpen hoe zovelen van geen verzoening door voldoening willen weten en  zich  tevreden  stellen  met  een  verzoening  zonder  voldoening.  Deze  mensen  stellen eenvoudig de liefde van God in de plaats van Gods gerechtigheid; maar is dat geoorloofd en nog meer, is dat mogelijk? Moeten de grondslagen van Gods troon, waarop Hij als de liefde zetelt, niet onveranderlijke gerechtigheid en rechtspraak zijn? Als de wet het doodvonnis over ons heeft uitgesproken, dan moet dat vonnis ook op een wettige wijze worden opgeheven; zo niet, dan geschiedt die opheffing door willekeur en in God is geen willekeur denkbaar. Al wat Hij doet,  ook  in Zijn liefde, geschiedt naar het heilig recht. Daarom is het zoenoffer van Christus  voor  de  christenen  het  enig  algenoegzaam rustpunt  voor  de  eeuwigheid.  Buiten Christus is de mens een goddeloze, in Christus is hij een rechtvaardige. Christus heeft zijn zonden van hem genomen en hij heeft daarentegen Christus’ gerechtigheid ontvangen, door het geloof in Hem en Zijn offer en uit dat geloof leeft hij nu als een rechtvaardige alle dagen in rechtvaardigheid, als een verloste in onophoudelijke dankbaarheid, als een geliefde van God in eeuwige wederliefde. Zeker moet het liggen aan het minder voelen van de zondigheid van de zonde en van het heilige van Gods gerechtigheid dat er nog zo velen zijn, die op Jezus zien zonder te zien op Zijn offer aan het kruis als het middelpunt, waarin al de stralen van de heiligheid en liefde van de Vader, al de waardigheden en heerlijkheden van de Zoon en al de vertroostingen van de Heilige Geest  zich verenigen tot  een wereld van  eeuwig  licht, van eeuwig leven, van eeuwige blijdschap voor ons zondaren.

34. En de kamerling antwoordde Filippus, die, nadat hij was ingestapt (vs. 31) hem nog eens gevraagd had naar de tekst, die hij zo-even gelezen had en die hij hem in zijn geheel voorlas en hij zei, zijn verlangen naar verklaring met zeer veel belangstelling uitdrukkende: Ik vraag

u mij mee te delen, van wie zegt de profeet dit? van zichzelf of, daar dit niet te geloven is, van iemand anders? Verklaar, wie is dan die andere?

35. En Filippus, die nu de reiswagen tot een zendingspost en het uur van de reis tot een uur van bijbelverklaring maakte, deed zijn mond open (Matth. 5: 2) en beginnende van diezelfde Schrift en nog andere plaatsen daarbij aanhalende (Luk. 24: 27), verkondigde hij hem Jezus als de knecht van God (hoofdst. 3: 26) en als de Christus, de Heere (hoofdst. 4: 26), in wie moeten zalig worden allen, die in Zijn naam geloven (Joh. 1: 12v.).

Welke woorden van leven uit de mond van de leraar vloeiden, hoe hij steeds meer vol vuur en geestdrift de Gekruisigde predikte en wat er omging in de ziel van de hoorder, hoe hem het hart brandde, hoe hem als schellen van de ogen vielen, hoe hem een licht opging, de ene traan na de andere wellicht over de wangen rolde, wordt ons niet met veel woorden geschilderd; dat kan niet in woorden worden weergegeven - genoeg, er moet nog een derde onzichtbaar mee in de wagen geweest zijn, de Heilige Geest; deze opende Filippus de mond en de Kamerling het hart en het gevolg van het gesprek was dat het bij de leergierige was: "Nu heb ik een grond gevonden, waarin mijn anker voor eeuwig vast ligt. "

36. En terwijl zij over de weg reisden, die hen steeds meer uit de bergachtige streek naar de zeevlakte leidde en dichter hij Gaza bracht, kwamen zij door de leiding van de Heere, juist toen Filippus ook over het bevel van de Heere sprak (Matth. 28: 19v. Mark. 16: 15): "die geloofd zal hebben en gedoopt  zal zijn, zal zalig worden,  "  aan een zeker water. En de kamerling, die dit het eerst opmerkte, zei: Ziedaar water, alsof het bepaald voor mij beschikt was. a) Wat verhindert mij, daar ik gelovig ben geworden, gedoopt te worden?

a) Hand. 10: 47

Toevallig en toch bestuurd door Hem, die de waterbeken leidt, moest  er een water in de woeste landstreek vloeien en de kamerling begrijpt deze nieuwe ontmoeting van genade van God, die hem van Meroë (of Seba, Gen. 10: 7 Jes. 45: 14) tot Jeruzalem en van Jeruzalem naar Gaza met tedere handen als van een moeder heeft geleid. "Zie, daar is water, " zegt hij, terwijl hij dit  water spoedig overeenbrengt met het bericht van de heilige doop, dat in de prediking van Filippus ligt opgesloten, als van het middel om deel te krijgen aan het rijk van Jezus Christus, de Zoon van God; wat verhindert mij gedoopt te worden? Met geweld neemt hij het koninkrijk van de hemelen tot zich, alsof hij sprak: is er nog iets dat mijn doop in de weg staat, noem het dan; ik ben bereid mij aan alles te onderwerpen,  door  alles heen te breken, alles te verloochenen, wanneer ik slechts tot Jezus mag komen en zalig worden. Had Filippus van hem geëist, dat hij van zijn post als kamerling zou afstand doen, hij zou niet hebben geweigerd. Voor zielen, die zo handelen zonder te overleggen met vlees en bloed, zijn er geen hindernissen om zalig te worden.

37. En Filippus zei: Indien gij van ganser harte gelooft, zodat geen slechts ogenblikkelijke aandoening u de begeerte naar de doop ingeeft, maar gij vast besloten zijt voor altijd een discipel van Jezus Christus te worden, dan is het geoorloofd dat ik u onmiddellijk doop. En hij antwoorde: ik geloof dat Jezus Christus de Zoon van God is (Matth. 16: 16 Joh. 1: 49; 6: 69).

Aan vs. 36 sluit zich dadelijk vs. 38 aan; in latere tijd ergerde men zich echter aan de spoed, waarmee Filippus de doop scheen te hebben volbracht en voegde daarom met vs. 37 een uitvoerige zin eraan toe, waarin een soort van geloofsbelijdenis van de kamerling vervat is.

Reeds de verschillende vormen van de tekst, waarin deze bijvoeging voorkomt, verwekken bedenkingen tegen de echtheid en nu wordt deze ook werkelijk in de beste handschriften niet gevonden.

38.  En hij, nadat hij zo zijn geloof had beleden, gebood de wagen stil te houden; en zij daalden nu beiden af in het water, zowel Filippus als doper, als de kamerling als dopeling en hij, Filippus, doopte hem in de naam van deVader en van de Zoon en van de Heilige Geest, zoals dat in het bijzonder bepaald was voor hen, die als heidenen waren geboren (Matth. 28: 19).

Wie klopt, zal worden opengedaan: 1) de kamerling klopt aan; een zoekende in de stad van God, een arme, ondanks zijn ambt als kamerling, een blinde, hoewel hij het boek van het leven in de hand heeft; 2) hem wordt opengedaan - hij vond het Schriftgedeelte dat hij nodig had, de uitlegger die hem dit verklaarde, het geloof dat het evangelie aangrijpt, de doop die inlijft in het Koninkrijk van God.

De bekering van de Moorse kamerling, een praktische verklaring van het woord van de Heere (Jer. 29: 13v.): "Gij zult Mij zoeken en vinden, wanneer gij naar Mij zult vragen met uw gehele hart en Ik zal door u gevonden worden, spreekt de Heere, " 1) hoe de kamerling de Heere van ganser harte zocht; 2) hoe de Heere Zich daarom door hem liet vinden.

39. En toen zij na het volbrengen van de doop (Matth. 3: 16) uit het water waren gekomen, nam de Geest van de Heere op bovennatuurlijke, geheimvolle wijze Filippus weg, zodat hij opeens geheel onverwacht verdween (1 Kon. 18: 12; 2 Kon. 2: 16 Ezech. 8: 3; 40: 1v.) en de kamerling  zag  hem  niet  meer.  Hij  wist  ook  niet  waarheen  hij  zich  zou  hebben  moeten wenden, indien hij hem had willen nalopen; maar juist dit bevestigde hem in zijn geloof, want het was alsof in deze Filippus hem een engel van de hemel was gegeven tot bode van het heil en hij reisde alleen juist om die wonderbare wegvoering zijn weg met blijdschap.

Waar de koning is, gaat de heraut weg, want zijn werk is beëindigd. Is de mens bekeerd, dan moet het overige plaatshebben in de gemeenschapsoefening tussen de Heere en de ziel zelf. De kamerling ondervond dat in plaats van de gezant van de Heere, de Heere nu zelf bij hem was en zo had hij Filippus niet meer nodig om zijn weg met blijdschap te reizen. Hij bezat nu in zijn hart die blijdschap, die niemand van ons wegnemen kan: de blijdschap van het geloof in Jezus, de blijdschap van de Heilige Geest. Het is de eeuwige blijdschap van de christen te weten dat zijn Verlosser leeft en dat hij Hem tot Zaligmaker heeft. Jezus is de parel van onschatbare waarde,  die ons alleen volkomen rijk  maakt,  zodat  wij daarvoor  alle andere schone parels, alle andere schatten kunnen ontberen. Dit te weten is niet minder dan te weten dat men behouden is voor de eeuwigheid, dat onze naam van verlorene veranderd is in die van uitverkorene, dat wij niet meer kinderen zijn van de toorn maar kinderen van het welbehagen, dat wij niet meer de zondaarsdood sterven en in het oordeel komen, maar dat wij uit de dood zijn overgegaan in het eeuwige leven. Zeker is het gevoel van deze blijdschap het sterkst in het begin van onze bekering, omdat de snelle overgang van de duisternis tot het licht dit vanzelf meebrengt; doch nimmer mag, kan deze blijdschap bij de christen geheel ontbreken. Het is hiermee als met de liefde van de bruidegom en de bruid. Wat een frisheid is er in deze liefde!  Boven  hen  hangt  een  kroon  van  enkel  rozen  en  terecht  draagt  de  borst  van  de bruidegom en de bruid de fijnste en schoonste kunstig in elkaar gevlochten bloemen. Doch de staat van verloofden gaat voorbij, hij gaat over in die van echtgenoten. Indien echter de liefde oprecht is, wordt zij nooit minder, maar altijd meer, want zij verliest wel haar lentekleuren en geuren, maar wordt gelijk aan een vruchten rijpende zomer en een vruchten dragende herfst

en - zo God het geeft - ook een prachtige sneeuwwitte winter. Dat dan de eerste liefde en met haar  de  eerste  blijdschap  mag  blijven,  zoals  in  het  huwelijk,  zo  ook  in  onze  geestelijke betrekking tot de Heere door het geloof.

Zie de Moorman. Hij was eertijds een machtig heer van Candacé, de koningin van de Moren en over  al haar  schatten,  doch een heiden; een heiden en als  heiden  niet  slechts zonder Christus, maar ook vreemd aan het burgerschap van Israël, vreemdeling aan de verbonden van de belofte, geen hoop hebbende en zonder God in de wereld. Hij heeft  - de HEERE zij geloofd! - de dienst van de valse goden verlaten; hij is in Israël ingelijfd, tot Israëls hoge feesten naar Jeruzalem opgaande, mag hij met blijde toepassing op zichzelf aanheffen: Zeer heerlijke dingen worden van u gesproken, o stad van God! Ik zal Rachab en Babel vermelden onder degenen, die mij kennen. Ziet de Filistijn en de Tyriër met de Moor, deze is aldaar geboren! En van Sion zal gezegd worden: die en die is daarin geboren en de Allerhoogste zelf zal hen bevestigen. "Maar hoe wordt hij door de Allerhoogste bevestigd? God zendt een engel tot Filippus; hij zendt Filippus op zijn weg, hij zendt de stem van Zijn Geest in Filippus hart: Ga  toe  en  voeg  u  bij deze  wagen!  "  Hij doet  het  oog  van  de  Moorman  vallen  op  het Schriftgedeelte, waarin de Christus wordt voorgesteld als de man van smarten, de Lijder om onze ongerechtigheid, het schuldoffer voor de onrechtvaardigen, als een schaap ter slachting geleid, als een lam in zijn leed geduldig, Hij leert hem in Jezus de Nazarener deze lijdende Christus erkennen; hij doet hem in deze lijdende Christus, de enige Jezus, de enige behouder zien.  De  godvruchtige  Jodengenoot  gelooft  in  Hem  tot  behoudenis,  de  godvruchtige Jodengenoot laat zich dopen in Zijn naam; nu en voortaan "reist hij zijn weg met blijdschap, " met een blijdschap voor alle Candacesche schatten niet te koop, maar ook door Jeruzalems hoogste feestvreugde niet voort te brengen; een blijdschap, nieuw, hartdoordringend en groot, een blijdschap, die niets of niemand van hem wegneemt, met de blijdschap van een ziel die het weet dat de ongerechtigheden vergeven, de zonden bedekt zijn, "dat haar Verlosser leeft, " dat niets haar scheiden zal van de liefde van God, die is in Christus Jezus, haar Heer. " Maar nimmer was deze blijdschap het deel van de godvruchtige Jodengenoot geworden, indien hij met de Joden van Jeruzalem een andere Christus had blijven verwachten, dan die Jesaja’s profetie vervuld, die het beeld van de lijdenden Knecht van de Heere verwezenlijkt had; of indien hij, hoogmoedig en ongelovig, had geweigerd het hoofd te buigen in de doop en het hart over te geven aan die Jezus, die zich ook om zijnentwil tot in de dood had moeten vernederen. De zaligheid is in geen andere! Zonder deze Jezus blijft de Jodengenoot (en ook de naam-christen!)  als de heiden zonder  Christus,  zonder  hoop,  zonder  God.  " Ook kan slechts deze Jezus de behoeften van het  zondig  hart  bevredigen,  let  nog  eenmaal op  de Moorman. Hij is geen heiden meer, hij is een Jodengenoot; een godvruchtig Jodengenoot, weerkerende  van  Jeruzalem,  waar  hij  gekomen  is  om  te  aanbidden.  Op  zijn  reiswagen onderzoekt hij de Schriften, waarin ook hij meent het eeuwige leven te hebben. Hij leest de profeet  Jesaja.  Wat  mag  het  wel  zijn  dat  hem  zo  bijzonder  treft  en  aantrekt  in  het Schriftgedeelte, dat hem spreekt van Iemand die als een schaap ter slachting geleid is en als een lam stom is voor hem, die het scheert en dus zijn mond niet opendoet? Wat, dat hem straks daarna zo dringend en driftig doet vragen: Ik vraag u, van wie zegt de profeet dit? Van zichzelf of van iemand anders? En als Filippus zijn mond heeft opengedaan en vanuit deze tekst  hem Jezus verkondigd heeft,  waaraan mag het  toch  zijn toe te schrijven,  dat  deze verkondiging, zo strijdig met al hetgeen hij ook ditmaal gehoord heeft te Jeruzalem, waar Stefanus  de  weg  van  Jezus  gegaan  en  de  grote  vervolging  tegen  de  gemeente  van  de Gekruisigde aangevangen is, dat deze verkondiging  zich zo spoedig en zo geheel meester maakt van zijn hart, dat het eerste het beste water dat hij ziet hem doet uitroepen: "Ziedaar water! wat verhindert mij gedoopt te worden? " om straks dat hart te openen voor de grote, de blijvende, de hartvervullende blijdschap van het geloof? Zou het niet geweest zijn, omdat het

hart van deze Jodengenoot met een droefheid bekend was, die in het heidendom hem had gekweld en waarvan het Jodendom dat hij kende, hem niet had bevrijd? Zou het niet geweest zijn, omdat op de bodem van dat ernstig gemoed een vraag lag, die dringend om een antwoord bad? Omdat uit de diepte van deze ziel een zucht, een kreet opging, door Israëls Paas- noch Pinkstervreugd te smoren of te sussen? Was het niet, omdat in het Schriftgedeelte, dat hij las en in die aandoenlijke voorstelling  van de Man van smarten als een schaap  ter  slachting geleid, iets was, iets lag, iets tot zijn ziel sprak, dat meer was dan aandoenlijk? iets dat in haar opwekte het vermoeden van een grote vertroosting? iets dat haar wenkte en toelachte en balsem in haar wonden goot? iets dat zich opmaakte en in staat scheen om die vraag te beantwoorden, die verzuchting te smoren, die kreet om verlossing in een psalm van heil te doen veranderen? was het niet, omdat de verkondiging van een Jezus, om zijn overtredingen verwond, om zijn ongerechtigheden verbrijzeld, die zijn, ook zijn zonden gedragen had op het hout en eenmaal aan de diepste en dringendste behoefte van zijn hart voldeed, hem tegelijk verklarende en gevende wat hem tot hiertoe had ontbroken. Het hart van de Moorman was het hart van een mens en de innigste waarheid van het menselijk wezen is een behoefte aan God, aan de liefde van God en daarom aan een gerechtigheid, die voor God geldt en daarom, bij de bewustheid van schuld, aan schulduitdelging en verzoening, een behoefte aan datgene wat door de zondeval is verloren gegaan, wat duizenden zouden pogen te doen vergeten en slechts door God kon worden geschonken. Het is de mens mogelijk ook deze innigste waarheid van zijn menselijk wezen in ongerechtigheid ten onder te houden; het is mogelijk deze behoefte te onderdrukken, van het spoor te leiden, te miskennen; maar al wat mens is kent haar of heeft eenmaal haar gekend en waar zij met Jezus, met de lijdende Jezus, met de ware Jezus in aanraking komt, daar zegt zij tot deze: "Gij kunt mij vervullen! " Waar deze behoefte de prediking verneemt van de gekruisigde Christus, daar wordt de naam uitgesproken, die ook zij maar zonder hem te noemen, maar zonder hem te vermoeden, gepredikt heeft in de diepste geheimenis van het doodschuldig hart.

De kamerling reisde zijn weg met blijdschap. De weg naar Gaza was woest, het vooruitzicht van het  heidense hof, waar de roeping lag en gevolgd werd, niet  aanlokkelijk. Maar zijn blijdschap was niet afhankelijk van uiterlijke omstandigheden. Kinderen van de wereld, van welke blijdschap kunt gij het zeggen? De hoop van de rechtvaardigen is blijdschap; maar de verwachting van de goddelozen zal vergaan. De wereld roept uit: de gestolen wateren zijn zoet  en het  verborgen brood  is liefelijk!  maar  verzwijgt  dat  bij haar  doden zijn en haar genoden zijn in de diepte van de hel. De kamerling reisde zijn weg met blijdschap. Hij ging alleen het heidense land in. Filippus, die hem zeer dierbaar geworden was, verliet hem. Maar hij steunde niet  op  vlees en bloed: hij had Filippus niet  nodig.  Indien God ons de ware blijdschap, die uit Hem in Jezus Christus is, in het hart gegeven heeft, wij hebben meer dan het schepsel, wij hebben de Schepper, die de Schepper is van hemel en aarde, de Schepper van een hemel in ons hart. Zijn aanbiddelijk raadsbesluit ontneme ons het dierbaarste uit Zijn schepselen, vlees van ons vlees, been van ons been; Hij doe onze leraars, die ons het goede woord  geleerd  hebben  en  gezegd:  "dit  is  de  weg,  wandelt  daarop,  "  als  met  vleugelen wegvliegen,  dat  onze  ogen  ze  niet  meer  zien;  -  de  hemel  blijft,  de  blijdschap  blijft,  de zaligheid blijft. Blijft, dat is het verschil tussen hetgeen de bedroefde, die een geloof heeft naar de wereld, zich voorstelt en hetgeen de bedroefde voelt, die een geloof heeft naar de Schrift.  De  eerste  zegt:  de  zaligheid  zal  komen;  de  laatste  zegt:  de  zaligheid  blijft.  De zaligheid blijft, zij blijft, o mijn broeder in Christus. Ja zij blijft, wij weten het, wij voelen het. Bij God is geen verandering, of schaduw van ommekeer. Onze Heiland is God. Onze Heiland blijft  -  de eerste en de laatste, dezelfde, gisteren en heden en tot  in alle eeuwigheid. De zaligheid is ons nu nader dan toen wij voor het eerst geloofd hebben. Zij is meer en meer bevestigd in onze harten; zij rukt nabij in haar hoogste openbaring. De reis loopt ten einde.

Haast  zijn  wij  aangekomen,  waar  Filippus,  waar  ook  Stefanus  ons  met  blijdschap  zijn voorgegaan. Was de reis zo vrolijk, ondanks de moeilijkheden, de duisternissen, de gevaren, de ontberingen op de dikwijls zo woeste weg: wat zal de aankomst zijn dan louter vreugde? Verheugde ons hart, hoewel zij Hem niet  zag, zich met  een onuitsprekelijke en heerlijke vreugde,  in Hem die voor  ons als een schaap ter  slachtbank geleid  werd,  hoe meer  dan onuitsprekelijk zal onze zaligheid zijn, als wij de troon van het Lam omringen en het lied van het Lam mogen aanheffen, heilig en zonder smet! Als dit geen schone dromen zijn, maar gewisse verwachtingen, hoe komt het dat wij nog niet veel levendiger zijn in de blijdschap van het geloof, niet veel getrouwer, om die aan anderen als het hoogste goed voor te stellen! Hoe  is  het  mogelijk  dat  wij  de  genade  van  de  Heere  zo  menigmaal  miskennen  door kleingelovigheid? Hoe mogelijk  dat  wij ooit  verflauwen in heiligmaking  en dankbaarheid? Wat zullen wij zeggen? Dit zullen wij zeggen: Ach Heere Jezus, Gij zijt onze blijdschap en onze zonde is ons kruis. Zij is Uw kruis geweest, zou zij het onze niet blijven? Eenmaal, lang was zij onze blijdschap en wij lieten ons lichtelijk door haar  omringen. Wij gedenken die dagen  en  de  dingen,  waarover  wij  ons  nu  schamen  en  wij  klagen,  niet   over  onze tegenwoordige strijd. Neen, wij klagen niet. Wij roemen uw genade, uw liefde, uw trouw! Hoewel wij ontrouw zijn, Gij blijft getrouw, Gij kunt Uzelf niet verloochenen. Wij weten, in wie wij geloofd hebben en zijn verzekerd dat Gij machtig zijt ons pand te bewaren tot die dag!

40. Maar Filippus werd gevonden te Azote of Asdod, in het noordelijk deel van het Filistijnse land Jos 13: 3. Pas daar had de wegvoering door de Geest haar doel bereikt, zodat hij nu verder op natuurlijke wijze voortging (Ezech. 3: 14) en vandaar het land verder noordelijk doorgaande in het gebied van Judea, verkondigde hij gedurende de volgende tijd, misschien tot aan het einde van het jaar 34 n. Chr. het evangelie in alle steden van de Saronvlakte, totdat hij  verder  naar  het  noorden  voortgaande,  te  Cesarea  kwam,  aan  de  Middellandse  zee (Slotwoord op I Makk. No. 11 a.), waar hij dan zijn blijvende woonplaats opsloeg (hoofdst. 21: 8).

De wonderbare wegvoering drukte juist als wonder op de persoon en de roeping van Filippus het zegel van goddelijke bevestiging en diende dus mede voor de kamerling tot versterking van zijn geloof.

Als Gods werktuigen hebben gedaan, waartoe de Heere ze gezonden heeft, mogen zij steeds worden weggenomen, hetzij naar een ander aards arbeidsveld, hetzij uit de strijdende in de triomferende kerk.

Als het juist was wat de Roomse kerk op grond van het woord in vs. 31 beweert, dat de Bijbel zonder de traditie en de leiding van de kerk niet voldoende was om de weg tot waarheid en zaligheid  te  vinden,  dan  had  Filippus  van  deze  doopleerling  niet  moeten  worden  weg genomen, (maar in plaats van hem zijn boek); hij wordt echter na de doop dadelijk alleen gelaten   en   moet   de   verdere   persoonlijke   mededeling   en   de   overlevering   ontberen. Desniettemin mist hij niets, want hij gaat vrolijk zijn weg; hij heeft de Heiland gevonden en met Hem licht voor de Schrift.

In Hem is de Schrift vervuld (Jes. 56: 5): Een eeuwige naam zal Ik een ieder van hen geven, die niet uitgeroeid zal worden. Waar in de wereld de geschiedenis van de apostelen wordt gelezen,  daar  denkt  men  ook  aan  de  kamerling  uit  het  Morenland,  aan  de  zoon  uit  het afgelegen duister, voor wie beschaamd zullen staan de kinderen van Jeruzalem, die van nabij door het licht werden beschenen, maar die de duisternis liever hadden dan het licht.

Als geschiedkundige zaak komt  de bekering  van de Ethiopiër  verder  niet  in aanmerking, waarom ook van de gevolgen verder niet wordt gesproken; als teken is zij zeer merkwaardig, want zij stelt ons de bekering van de verste heidenen, van de einden van de aarde (hoofdst. 1: 8) voor, niet door het werktuig van het apostolaat, maar door een andere, die de Heere door Zijn engel en door Zijn Geest uit de gemeente tot dit werk roept. Staat aan het einde van onze tekst: "Maar Filippus werd gevonden te Azote en het land doorgaande verkondigde hij het evangelie in alle steden, totdat hij te Cesarea kwam, " dan moeten wij daaruit afleiden dat Filippus, hoewel hij ook later ijverde voor de uitbreiding van het evangelie, toch niet op die wijze is voortgegaan als wij in de voorgaande uitvoerige berichten omtrent hem hebben leren kennen, namelijk dat  hij zich tot de heidenen wendde; wij hebben dus in de voorvallen te Samaria   en   op   de   weg   tussen   Jeruzalem   en   Gaza   niet   zozeer   trappen   van   de aaneengeschakelde voortgang van de geschiedenis als wel opmerkelijke vingerwijzingen op de toekomst te zien.

HOOFDSTUK 9

PAULUS’ BEKERING, PETRUS’ WONDER AAN ENEAS EN TABITHA.

c. Vs. 1-22  Bekering van Saulus en zijn driejarig oponthoud in Arabië en te Damascus.

EPISTEL OP DE DAG VAN PAULUS’ BEKERING (vs. 1-22)

Het feest door paus Innocentius III omstreeks 1200 n. Chr. ingesteld, schijnt daarom op 25 januari gesteld te zijn ("Mt 19: 27" inleiding), omdat volgens meteorologische opmerkingen deze dag een beslissend keerpunt voor de weersgesteldheid van het gehele jaar zou zijn en men daarmee de bekering van die apostel, die voor de geschiedenis van de kerk van zo grote betekenis is geworden, in verband wilde brengen, zoals zij dan ook voor zijn eigen leven en werken een keerpunt is.

1. En a) Saulus, van wie in hoofdst. 8: 3 werd meegedeeld, hoe bij na Stefanus’ dood, omtrent het einde van het jaar 33 n. Chr. de gemeente te Jeruzalem verwoestte en die het nu ook in de daarop volgende tijdhaar onmogelijk maakte zich weer te verzamelen en te organiseren, ging voort  in zijn werk.  Blazende nog in het  begin van het  jaar  36,  waar  de geschiedenis in hoofdst. 8: 4-40 ons heeft gebracht, dreiging en moord tegen de discipelen van de Heere, wildehij ze tot afval van Jezus Christus dwingen door dreiging en waar hem dit niet gelukte hen door moord van de wereld wegdoen (hoofdst. 22: 4; 26: 9vv. 1 Tim. 1: 13 Toen hij echter te Jeruzalem nauwelijks iemand meer vond tegen wie hij woeden kon, hoorde hij dat de sekte van de Nazarener  reeds op  andere plaatsen zich  gevestigd  en uitgebreid  had en ook  op plaatsen waar aan de hoge raad te Jeruzalem de synagogale oppermacht over de Joden was toegekend. Vastbesloten ook daar de christenen te gaan zoeken, ging hij tot de hogepriester Annas, die als priester van het Sanhedrin zich nog altijd aan het roer bevond Mt 2: 4.

a) 1 Kor. 15: 9

2. En hij vroeg hem brieven voor Damascus in Syrië 2Sa 8: 6, waar vele duizende Joden woonden  omdat  vanwege  de  uitbreiding  van  de  sekte  hem  een  ingrijpen  van  zijn  zijde noodzakelijk voorkwam. Hij begeerde de hogepriesterlijke brieven voor de synagogen, om zich bij de oversten van deze als gevolmachtigde te legitimeren, opdat hij, als hij enigen die van die weg, van die vermeende sekte (hoofdst. 24: 14) waren, vond, hij deze, zowel mannen als vrouwen, want ookde zwakkere vaten dacht hij niet te sparen, zou gebonden brengen naar Jeruzalem, opdat daar door de hoge raad zelf het oordeel over hen zou worden geveld.

Het begin van ons verhaal wijst ons zeer duidelijk, zowel door de naam "Saulus, " als vooral door het woord "nog" op iets vroegers; wij moeten ons Paulus niet alleen denken in dezelfde toestand van vijandschap tegen en van vervolging van de gemeente, maar ons deze toestand voorstellen als veel erger geworden. Het welgevallen in de moord van Stefanus (hoofdst. 8: 1) is een te gewone stemming  geworden, waarin hij tegen alle discipelen van de Heere een dodelijke haat in het hart voedt en van deze dodelijke vijandschap is hij zo vervuld dat hij die in  zijn  gehele  wezen  en  in  al  zijn  gebaren  moet  tonen.  Vandaar  de  sterke  uitdrukking: "blazende dreiging en moord.  "  Met  deze toeneming van zijn vijandschap komt  dan ook overeen zijn handelen; het is hem niet meer genoeg de christenen hier en daar in de huizen van Jeruzalem op te zoeken; hij voelt zich gedrongen zijn vervolgingen zelfs uit te strekken buiten de grenzen van het Joodse land. Hij wendt zijn blik naar Damascus, de oude volkrijke stad aan de weg, die Achter- en Voor-Azië verbindt en waar zeer vele Joden zich hadden

gevestigd. Hij wendt zich tot de hogepriester om brieven van volmacht, opdat hij door middel van de synagogen aldaar de christenen te Damascus, die als christenen uit de Joden nog allen in verbintenis met de synagoge waren gebleven, mannen en vrouwen gevonden en gevangen naar  Jeruzalem  zou  kunnen  voeren.  Daar  het  vanzelf  sprak  dat  de  hogepriester  aan  dit verlangen van Paulus voldaan heeft, zien wij dat ook bij de hoogste overheid de ijver tot vervolging van de christenen volstrekt niet door het bloed van de eerste martelaar en de eerste algemene vervolging tegen de gemeente te Jeruzalem bevredigd is. In Paulus van Tarsen leeft echter  hij,  die  de  ziel  van  deze  ijver  is.  Hij  is  het  verpersoonlijkte  beginsel  van  de tegenstelling, waarin zich het Jodendom nu tegen de christelijke gemeente heeft geplaatst. Zoals hij voor ons in hoofdst. 7: 59 en 8: 1 de geschiedenis is ingeleid, zo  heeft hij zich ontwikkeld en in deze ontwikkeling wordt hij ons hier aanschouwelijk voorgesteld.

Christus heerst  midden onder Zijn vijanden: deze is de waarheid, die aan het  licht  wordt gesteld door het feit dat Paulus met zijn vijandschap en moordlust die van hels vuur gloeit, de gemeente zo lang kan beangstigen, verstrooien, verwoesten. Dat hij de Verlosser zelfs met smaad en laster aantastte, verhaalt de geschiedschrijver niet, maar hijzelf belijdt het in 1 Tim. 1: 13 Hier komt hij alleen voor als vervolger van Jezus’ discipelen, van Jezus’ gemeente.

Het  is  een  wonderbare  bescherming  van  God  dat  de  twaalf  apostelen  niet  door  deze verwoester gevangen en ter dood gebracht zijn, terwijl toch de overige gemeente door Paulus verwoest  werd.  Hij  zal  daarvoor  later  God  dikwijls  hebben  gedankt,  zoals  één  van  de overvloedigste bronnen van onze dank zich uitstort in de overdenking dat God ook door de wegen van onze onwetendheid met de allertrouwste vaderliefde gewaakt heeft.

Hij, de strenge Farizeeër, ontziet zichzelf niet zich en gaat naar de Sadducese hogepriester om van deze brieven met macht en last te vragen en te nemen, om het eens opgevatte plan van geweld  en  moord  ten  uitvoer  te  brengen.  En  de  Heere  daarboven  laat  het  toe:  het  is gewoonlijk Zijn weg niet de werkingen van de zonde in haar kiem te smoren, maar ze te laten openbaar worden en voor het oordeel, of, zoals hier, voor het ogenblik van een volheerlijke omkering te laten rijpen. Dan spreekt Hij zelf Zijn almachtig: "tot hiertoe en niet verder! "

Onze Heere God is zo’n werkmeester, die slechts in moeilijke meesterstukken Zijn plezier vindt. Ook werkt Hij vooral graag het geheel alleen; daarom heeft Hij van oude tijden af zeer hard hout en harde steen bijzonder verkozen, om daaraan Zijn vrijmachtige kunst te tonen.

Voegen wij wat wij van de afkomst en jeugd van Saulus weten bij elkaar, dan vinden wij dat hij een Hebreeër was uit de stam van Benjamin (Rom. 11: 1), de zoon van ouders die naar het schijnt in goede omstandigheden leefden en het Romeinse burgerrecht bezatten (hoofdst. 16: 37; 22: 25 en 28); bij hun aanzien, waarin zij in hun woonplaats Tarsus, de hoofdstad van Cilicië,  die  toen  als  zetel  van  Griekse  wijsheid  met  Athene  en  Alexandrië  wedijverde, stonden, bleven zij strenge Joden (hoofdst. 21: 39; 23: 6). Vroegtijdig werd hij door zijn vader, die het Farizeïsme met strengheid aanhing, die misschien de geestdrift van de jongeling voor Griekse wetenschap (hoofdst. 17: 28; 1 Kor. 15: 33 Tit. 1: 12) met vrees opmerkte, tot Farizese rabbi bestemd en naar Jeruzalem, de hoofdzetel van Joodse geleerdheid gezonden. Daar genoot hij het onderricht van de beroemde Gamaliël; daarnaast leerde hij echter volgens de gewoonte van die tijd ook een handwerk en wel dat van tentenmaker (hoofdst. 5: 34vv. ; 22: 3; 18: 3 vond hij daar ook een verblijfplaats bij familiebetrekkingen, tenminste staat later een neef hem daar getrouw terzijde (hoofdst. 23: 16). Valt de dood van Stefanus, zoals wij met het oog op onze berekening van de 70 jaarweken van Daniël en in overeenstemming met anderen,  die  door  een  ander  standpunt  tot  hetzelfde  resultaat  zijn  gekomen,  hebben

aangenomen, op het einde van het jaar 33 n. Chr. en kwam Saulus reeds daar voor als een zelfstandig  volksleider,  als  een  zelfbewust  voorvechter  van  het  Farizeïsme,  die  tenminste reeds meer dan 20 levensjaren telt (in Filemon 1: 9 d. i. in het jaar 63 n. C. noemt de apostel zich reeds "een oude Paulus", hij had dus toen reeds zeker het 50e levensjaar achter zich en ging richting de 60), dan valt zijn leertijd te Jeruzalem nog in de tijd dat Jezus Zijn werk op aarde verrichtte en zich ook in en bij Jeruzalem verschillende malen bevond (Joh. 2: 13-3: 21 11: 17-54; 12: 9-19: 42 geheel ondenkbaar dat  hij daar niet  reeds  van Hem zou hebben gehoord, ja Hem persoonlijk zou hebben gezien, zoals dan ook de woorden in 2 Kor. 5: 16 : "indien wij Christus naar het vlees gekend hebben, " duidelijk te lezen geven "wij hebben Hem werkelijk gekend" (daarop wijst in de grondtekst het woordje kai dat bij ei gevoegd is, wat te kennen geeft dat dit een werkelijk feit is, vgl. 2 Kor. 4: 3 en 16; 7: 8; 1 Kor. 4: 7 Nu hebben  wij  bij Luk.  14:  11  Lu  14:  11  de waarschijnlijkheid  aangetoond  dat  hij door  de Farizeeën in hun bestrijding van de Heere is meegenomen en door  hen bij een bepaalde gelegenheid als bode tot hun partijgenoten in Perea en als spion en berichtgever voor hun eigen belangen is gebruikt. Zo kon hij ook in hoofdst. 7: 57 zich gedragen als één, die als gedelegeerde van de hoge raad het volksoordeel aan Stefanus voltrokken als het ware moest bekrachtigen. Alleen wanneer hij Jezus van aangezicht  kende, is het  te verklaren waarom Paulus later bij de verschijning van de hemel het woord van Hem, die hem verscheen (vs. 5): "Ik ben Jezus" dadelijk erkent. Hij heeft hem dadelijk herkend en de vraag: "Heere! wie zijt Gij? " heeft niet ten doel de naam van een vreemdeling te vernemen, maar een welbekende, wiens bekendheid echter een pijnlijke indruk maakt, van zich af te weren. En verder, alleen wanneer  het  aardse  verleden  van  de  Heere  met  dat  van  Paulus  bepaald  verbonden  was, wanneer de Vader in de hemel reeds hier beneden de jongeling ergens tot Hem had geleid en die in nadere aanraking met Hem had gebracht, kon Hij deze man nu ook roepen tot één, die op  gelijke lijn met  de apostelen stond  (Mark.  3:  13vv.  Hand.  1:  21v.  Gal.  1:  15v.).  De verschijning van de Verheerlijkte van de hemel moest, zou die nog vallen in de categorie van de verschijningen van de Opgestane, waarin Paulus ze plaatst (1 Kor. 15: 5v.) en waarop het woord van Petrus in hoofdst. 10: 40v. ziet, een persoonlijke bekendheid met hem, aan wie zij ten deel viel, ten grondslag hebben, anders droeg zij het karakter van een anticipatie van de verschijning van Christus van de hemel aan het einde van de tijden; zo’n anticipatie kan er echter volgens het  andere woord van Petrus in hoofdst. 3: 20v. niet  zijn. Wilde men als voorwaarde tot het apostolische ambt alleen het zien van Christus door Paulus, zoals het in vs. 3vv. beschreven wordt, ook zonder een voorafgegaan "kennen naar het vlees" voor het woord in 1 Kor. 9: 1 vasthouden, dan kon de Heere ook nu nog te allen tijde Zich de één of andere apostel door een buitengewone verschijning, door een openbaring in een gezicht roepen en wij hadden geen waarborg dat het voorgeven van het herstel van het apostelambt zonder waarde is, zoals dat bij enkele sekten wordt gevonden (op Irvingiaanse wijze beweert bijv. Thiersch, dat Paulus niet de dertiende was van het eerste apostolaat, maar de eerste van een tweede apostolaat dat bestemd was voor de wereld en de kerk, die daaruit zich ontwikkelde, maar toen nog niet volledig zich vertoonde).

Valt nu de dood van Stefanus en het begin van de vervolging van de christenen ten tijde van Paulus op het einde van het jaar 33 n. Chr., zo is het de vraag in welke tijd wij nu zijn, nu Saulus met enige trawanten, die de hoge raad hem als geleide gegeven heeft, zich bevindt op de weg naar Damascus, dat van Jeruzalem 7-8 dagreizen verwijderd is. Om deze vraag te beantwoorden moeten wij voor alles Gal. 2: 1 juist opvatten: "Daarna ben ik na veertien jaar weer naar Jeruzalem opgegaan met Barnabas, ook Titus meegenomen hebbende. " Is men er van overtuigd dat aan de ene kant dit dezelfde reis is, die ons in Hand. 15 uitvoeriger wordt bericht en dat aan de andere zijde de apostel het veertiende jaar rekent van zijn bekering af, die opvatting van de woorden onder alle andere verklaringen de beste is en ook de meest

aangenomene, dan hoeven wij slechts het jaar van het apostolisch concilie in hoofdst. 15 te kennen, om dan door aftrekking van veertien jaar ook het jaar van de bekering van Saulus te vinden.  Nu  kan  men  het  jaar  van  het  apostolisch  concilie  alleen  vinden  op  de  weg  van combinatie en dan vinden wij zeer verschillende meningen. Intussen is het toch zo goed als zeker dat  het  jaar 50 n. C. het  juiste is; dientengevolge zou het  jaar  36 het  jaar van de bekering van Paulus zijn, zoals ook Neander aanneemt. Tussen hetgeen aan het einde van het vorige hoofdstuk werd verhaald en de inhoud van deze geschiedenis ligt dus een vol jaar, waaronder niets naders zou  zijn  meegedeeld, maar er was ook enige tijd nodig, zou het christendom zich over de grenzen van het Joodse land tot Syrië en in het bijzonder naar Damascus uitbreiden en daar tot zo’n macht komen dat Saulus zich gedrongen zag daartegen met bijzondere nadruk zich te verzetten. Damascus was een stad die reeds in Abrahams tijd bestond (Gen. 14: 15; 15: 2) en die in het zuidelijke (benedenste) gedeelte van Syrië, dat in ruimere zin bij de oude geografen Coele Syrië heet  (eigenlijk  geeft  deze naam alleen de Bekâah te kennen, het dal tussen Libanon en Anti-libanon), voor zo ver de rivieren, die van de Anti-libanon en de Hermon oostwaarts stromen het bevochtigen. Deze zijn de Barada, bij de ouden gewoonlijk Chrysorrhoas (Goudrivier), in 2 Kon. 5: 12 Amana geheten, die met zeven armen de stad doorstroomt; vervolgens enige uren zuidelijk daarvan de Awadsch (Pharphar), die van de grote Hermon komt. Dit heerlijke water, verbonden met de hoge ligging (meer dan 2000 voet, zo hoog als Jeruzalem), maken het klimaat gematigd, zelfs koel en de grond zo vruchtbaar aan koren, wijn en fruit van allerlei aard, dat Damascus door de oosterlingen voor één  van  de  vier  paradijzen  wordt  gehouden.  Nog  tegenwoordig  is  de  stad  één  van  de prachtigste en regelmatigste steden van het Oosten en hebben naar haar ook verschillende kunstprodukten (bijvoorbeeld Damast, Damascener zwaard) hun naam, daar  zij door haar gehele ligging als verbindingspoot tussen de landen van de Eufraat en de Middellandse zee als  een  aangewezen  plaats  was  voor  nijverheid  en  handel.  De  huizen  zijn  van  buiten onaanzienlijk, maar meestal inwendig des te prachtiger; de straten zijn nauw en zeer lang; één, die van het noord-oosten naar het zuid-westen loopt: "darb el mostakim" houdt men voor die, die in vs. 11 als de rechte straat vermeld is. Het stedelijk gebied is niet groot, de gehele aangebouwde vlakte, door de Arabieren Ghuta genoemd, strekt zich naar het zuiden twee, naar het noorden en oosten drie uren en naar het westen nog geen uur uit; toch heeft de stad ongeveer 200. 000 inwoners. Sedert de periode van de Seleuciden (1 Makk. 11: 62; 12: 32 hadden zich daar zeer vele Joden gevestigd en bezaten deze daar verscheidene synagogen; onder  hen kreeg het  evangelie vanaf Stefanus’ dood  en vervolgens hoe  langer  hoe meer ingang  (vgl.  hoofdst.  8: 4; 11: 19).  Sedert  64  v.  Chr.  stond Damascus onder  Romeinse heerschappij en behoorde het tot de provincie Syrië. Nu is het opmerkelijk dat Paulus in 2 Kor. 11: 32vv. zegt dat de Joden de aanslag tegen zijn leven, die in vs. 23vv. hoofdstuk bericht wordt, met hulp van de landvoogd van de koning Aretas van Arabië hebben gedaan. In ieder geval moet onder deze Aretas, die zijn residentie te Petra in het gebergte van Edom had (1 Makk. 5: 27 Aanm.) en de bijnaam Aeneas droeg, dezelfde worden verstaan, wiens dochter de  wettige  vrouw  van  Herodes  Antipas  van  Galilea  was,  maar  door  hem  om  Herodes verstoten werd Mt 2: 20. In het jaar 36 n. Chr. kwam het tussen hem en de trouweloze schoonzoon ten gevolge van ontstane moeilijkheden over de grenzen tot een oorlog, maar hoewel hij de laatste versloeg, vond deze in de keizer Tiberius een machtige beschermer. Zonder twijfel zou de Syrische stadhouder Vitellius volgens de wil van de keizer aan de heerschappij en het leven van Aretas een einde gemaakt hebben, had hij niet omstreeks Pasen van 37 n. Chr., toen hij reeds op het punt stond om tegen de Arabische koning op te trekken, de dood van Tiberius vernomen en de hele zaak laten varen. Onder de keizers Caligula (37-41 n. Chr.) en Claudius (41-51 n. Chr.) werden de verhoudingen ten gevolge van de plaats die Herodes Agrippa tot beide partijen innam, voor Aretas en Antipas juist omgekeerd. De laatste geraakte geheel in ongenade en werd in het jaar 39 naar Gallië gebannen, terwijl zijn landen

aan  Agrippa  werden  gegeven.  Aretas  heeft  daarentegen  naar  alle  waarschijnlijkheid  het gebied  van Damascus  ten geschenke gekregen.  Dergelijke schenkingen,  die dikwijls weer spoedig  werden  teruggenomen,  waren  in  de  toenmalige  tijd  iets  zeer  gewoons.  Tot bevestiging van deze mening dient dat wij wel Romeinse munten van Damascus hebben uit de tijd van Nero en diens opvolgers, maar niet uit de tijd van Caligula en Claudius. Zoals in het jaar van Saulus’ bekering de straf kwam over Herodes Antipas, zo ook over Pontius Pilatus en de  hogepriester  Kajafas.  Pilatus  had  het  oproerig  handelen  van  de  Joden  tegen  Stefanus (hoofdst. 7: 56vv.) wel gezien, maar daarvan opzettelijk geen kennis genomen. Daarentegen klaagde  de  Samaritaanse  senaat  hem  aan  bij  de  vroeger  genoemde  Vitellius,  omdat  hij Samaritanen gedood had bij gelegenheid van een godsdienstige optocht naar de berg Gerizim. Nog vóór Pasen van het jaar 36 werd hij afgezet en naar Rome ter verantwoording gezonden. Nu was wel kort vóór zijn aankomst aldaar keizer Tiberius gestorven, toch bleef hij daarom onder Caligula van de verbanning naar Vienne in Gallië niet verschoond; daar moet hij zich uit wanhoop om het leven hebben gebracht. Bijna in dezelfde tijd als de afzetting van Pilatus, valt die van Kajafas, in wiens plaats Vitellius Jonathan, een zoon van Annas tot hogepriester maakte (Slotwoord bij 1 Makk. No. 11 o.). Was dus het jaar 36 n. Chr. een jaar van de wraak van de Heere over Zijn vijanden, dit wordt nog versterkt in de bekering van Saulus, die wij, vooral als wij aan 1 Kor. 15: 5-8 denken, wel in de Paastijd mogen stellen. In hoofdst. 4: 27 werd toch ook het volk Israël gerekend tot de heidenen en volken die tegen de Heere en Zijn Gezalfde opstonden; als zo’n opstandeling had het zich getoond in het oproerig gedrag tegen Stefanus. De straf, die de Heere aan Israël in Matth. 21: 43 daarvoor aankondigde, was dat het rijk van God van hen zou  worden genomen en de heidenen zou worden gegeven. In de bekering van Saulus en zijn verkiezing tot apostel van die heidenen ligt het begin van de uitvoering  van  deze  wraak.  Dat  bij  het  vroegere  twaalftal  apostelen  nu  de  dertiende  is gevoegd, is op zichzelf reeds een teken dat het oordeel over Israël begonnen is. Christus wil bij  de  roeping  van  de  heidenen  tot  Zijn  rijk,  waarvoor,  zoals  in  de  bekering  van  de Samaritanen en in de doop van de Ethiopische kamerling, als ook in de aanhaling van Gaza en Asdod in hoofdst. 8 reeds was te kennen gegeven, de tijd gekomen is, aan Israël, dat eigenlijk de zaligheid aan de heidenen had moeten brengen, nadat het eerst zelf dit had aangenomen, die roeping ontnemen. Israël, dit is duidelijk bewezen, neemt als volk de zaligheid toch niet aan; het is integendeel tot een volk geworden, dat tegen de Heere en Zijn Gezalfde opstaat (hoofdst. 4: 27). Het zou met de heidenen slecht staan, wanneer ook verder, als vroeger, als regel moest gelden dat zij alleen door bemiddeling van het Jodendom tot het rijk van God mochten komen. Daar het Jodendom reeds begonnen is een synagoge van de Satan (Openb. 2: 9; 3: 9) te worden, moet het integendeel terzijde worden geschoven en zonder verbintenis met het  oude verbondsvolk  moet  een nieuw volk  uit  de heidenen zelf worden voortgebracht. Zonder het apostolaat kan de Heere dat niet doen, aan het nieuwe gebouw van een christelijke kerk uit de heidenen zou anders het fundament van apostelen en profeten ontbreken (Ef. 2: 20). Maar had de Heere dan niet van het apostolaat van de twaalven een gedeelte kunnen nemen en deze of gene apostel kunnen verkiezen tot apostel van de heidenen? Wij moeten daarop met een beslist "nee! " antwoorden; want de twaalven waren door Hem reeds bestemd voor de twaalf geslachten van Israël (Matth. 19: 28). Alleen wanneer hem Zijn gaven en roeping hadden berouwd, zou Hij de twaalven gezamenlijk of enigen of één van hen tot directe dienst voor de heidenen hebben kunnen gebruiken; dit was echter niet het geval (Rom. 11: 29). Hoe ongeschonden integendeel voor heel Israël en al zijn stammen (Rom. 11: 26 Openb. 7: 4vv.) diens roeping tot het einde van de tijd bewaard zou blijven, ook wanneer het voor lange tijd van de olijfboom moet worden afgehouwen, dat is daaruit gebleken dat zelfs de eerste voortekenen van een verkiezing van de heidenen, in hetgeen in hoofdst. 8: 5vv., 26vv. ; 11: 20vv. bericht, niet door de hand van één van de twaalven is teweeggebracht, maar op   een   andere,   buitengewone   wijze.   Het   zijn   dan   ook   niet   beperkte   ideeën   en

particularistische vooroordelen, zoals  men meestal aanneemt, waarom het  de twaalven zo moeilijk wordt, onafhankelijk van het geheiligde organisme van Israël de heidenen het rijk van God te brengen (hoofdst. 10: 9vv.) en waarom zij nog lange tijd willen dat tenminste enige band daaraan wordt vastgehouden (hoofdst. 15: 19vv.), maar het is het bewustzijn dat met  loslating van het Jodendom ook tevens van hun zijde de loslating van Israël tot een volbracht feit werd. Het is dan werkelijke leiding van de Heilige Geest en verlichting van boven, wanneer van de twaalven tot aan het jaar 62 n. Chr, waarin Jakobus de jongere gedood wordt  en  het  lot  van  de  Joden  beslist  wordt  (Matth.  23:  35),  niet  een  onmiddellijk  en zelfstandig gedeelte aan de eigenlijke zending onder de heidenen deelneemt. En ook na die tijd treden met name Petrus en Johannes slechts in het arbeidsveld van Paulus, doch zetten niet diens loop voort door een nieuw gebied voor de arbeid in te nemen, zodat één van beiden naar Spanje zou zijn gegaan, hetgeen Paulus niet had kunnen bereiken (Rom. 15: 24 en 28). Het feit van de verkiezing van een dertiende apostel tot de twaalven zal tegenover het woord van Jezus in hoofdst. 1: 8 nooit op bevredigende wijze kunnen verklaard worden door hen, die aannemen dat de kerk uit de heidenen vergaderd, Israëls roeping als het ware zou hebben verslonden en voor zich alleen geheel en volledig het nieuwtestamentische Israël zou zijn, waarin de ongelovige Joden nog eens in aanzienlijke getale zouden worden ingelijfd, maar zonder dat deze ooit weer op de voorgrond van het rijk van God op aarde zouden komen te staan en diens volmaking helpen teweegbrengen. Zij zullen ook nooit kunnen verklaren wat het zitten van de twaalven op twaalf tronen en het oordelen van de twaalf geslachten van Israël in Matth. 19: 28, als ook de eerste opstanding in Openb. 20: 5 moet betekenen, maar zich moeten tevreden stellen met  een uitlegging die evenzeer op het  wegwerpen van die plaatsen uit de Bijbel lijkt, als het ene ei op het andere. Maar moest de Heere, wanneer Hij naar de toestand van de zaak genoodzaakt was bij de roeping van de heidenen tot Zijn rijk af te zien van Israëls bemiddeling, ook afzien van een onmiddellijke zelfstandige werkzaamheid van de twaalven en door de roeping van een dertiende apostel, die bepaald voor de heidenen bestemd was, iets nieuws teweegbrengen, dan was hiertoe geen ander zo bijzonder geschikt als juist Saulus. Deze predikte door zijn vroeger drijven als Farizeeër vanzelf reeds de reden en de oorzaak, waarom Israël moest worden verworpen en waarom een onmiddellijk van het Jodendom  onafhankelijke  roeping  van  de  heidenen  moest  plaatsvinden.  Bovendien  omdat juist hij het was die in hoofdst. 7: 56-8: 1 en 3 beslissing over Israëls lot had teweeggebracht, zo kon alleen dit bewustzijn van zijn vreselijke schuld jegens zijn volk aan zijn werkzaamheid onder  de  heidenen  een  zodanige  richting  geven  dat  hij aan  de  ene  zijde  met  bijzondere gewilligheid het kruis op zich nam, dat om de nijd van de Joden een apostel van de heidenen nog in het bijzonder had te dragen en aan de andere zijde Israëls toekomst en bekering in latere tijd nooit uit het oog verloor Wat  het  laatste aangaat, is dan ook hij inderdaad die apostel   geworden,   die   het   duidelijkst   en   zekerst   Israëls   toekomstige   bekering   en wederopname in het verbond verkondigt. Zelfs een Johannes spreekt in zijn evangelie met grote afkeer van de "Joden" en heeft nog in de Openbaring zulke raadselachtige beelden en uitspraken, dat er een zeer scherp oor voor nodig is om daaruit Israëls toekomst te lezen. Tevens heeft hij ook aan de kerk, door hem uit de heidenen gesticht en uitgebreid tot aan de hoofdstad van de wereld, het bewustzijn diep willen inprenten, dat zij in het geheel geen reden had om zich over haar gaven en roeping tegenover Israël te verheffen en op haar plaats, die zij in het rijk van God verkrijgt, te pochen als op een onherroepelijke en onverliesbare. Het einde zal nog zeer wonderbaar zijn (Rom. 11: 11vv.). Maar juist in Rome heeft men in vervolg van tijd zijn leer het minst aangenomen en veel liever heeft men de eerste onder de twaalven aangenomen om zich boven de maat van eigen gaven en roeping te verheffen. Ook in de evangelische kerk wordt van de apostels voorspelling nog weinig verstaan en wordt zijn waarschuwing  al  te  zeer  in  de  wind  geslagen.  Eindelijk  is  Saulus  met  zijn  spoedige  en grondige  bekering  juist  in  een  tijd,  waarin  hij,  zoals  Baumgarten  zich  in  het  boven

aangehaalde woord uitlaat, tot het gepersonificeerd principe is geworden van de tegenstelling waarin het Jodendom tegenover de christelijke gemeente was gekomen, een onderpand en voorbeeld van de latere bekering van de Joden. Hij is een schitterend beeld van zijn volk geworden. Aan het eeuwendurend ongeloof en tegenstreven van dat volk zal ook eens een einde worden gemaakt, zegt da Costa, dat volk, dat zich eens zal overgeven aan Hem, die het heeft verworpen, als ook zij Hem zullen zien (Zach. 12: 10) en van Hem de apostolische roeping zullen ontvangen om alle volken, zodra zij als volk zich zullen bekeerd hebben, te bekeren tot hun Koning, die zij met aanbidding hebben erkend. Zelfs Luther verklaart zo’n bekering voor onmogelijk en wanneer ons Bijbelwerk volgens Openb. 11 vóór het einde van deze eeuw profeteert, dan komt dat bijna ieder als een vermetelheid, zo niet als een dwaasheid voor. Men houdt de vervulling van zodanige voorzegging naar de toestand, waarin nu het volk  van  de  Joden  is,  voor  een  zaak  van  volstrekte  onmogelijkheid.  Maar  toen  Paulus dreigend  en moord blazend naar  Damascus trok  om ook  daar  Zijn verwoestend werk  te verrichten, wie zou het dan voor mogelijk hebben gehouden dat het laatste half uur van de weg vóór de stad, van die woedende vervolger de gezegendste arbeider voor Christus’ rijk zou  maken? Wanneer  men het  Hooglied  van  Salomo  beter  verstond,  dan het  helaas! tot hiertoe het geval is, zou men ook beter zich kunnen vinden in de wegen die de Heere nog met het verstokte Israël voor heeft. Zo lere men dit tenminste uit Saulus voor mogelijk te houden en vergelijke men wat wij in vs. 3 lezen, met datgene wat in Openb. 11: 11vv. te lezen staat.

3. En toen hij reisde, is het geschied dat hij nabij Damascus kwam, zodat hij reeds de torens van  de  stad  zag,  waar  hij vele  vijandige  dingen  zou  doen  tegen  de  naam van  Jezus  en misschien God dankte dat hij Hem deze dienst mocht doen. (Joh. 16: 2) a) En hem omscheen plotseling op het midden van de dag b) een licht van de hemel, helderder dan de glans van de zon en ook degenen die met hem reisden, omscheen dit licht; maar terwijl dezen door de majestueuze verschijning onmiddellijk op de grond werden geworpen en voor een ogenblik als doden waren (Joh. 18: 6 Matth. 28: 4), zag Paulus ook Hem, die in de glans verscheen, de verheerlijkte Christus. (hoofdst. 22: 6, 9; 26: 13; 1 Kor. 9: 1; 15: 8, Dan. 10: 7)

a) 2 Kor. 12: 2 b) Hand. 26: 13

4. Hij herkende in deze aanstonds Jezus van Nazareth, die hij persoonlijk wel kende. Hierdoor werd hij nog meer dan door het licht getroffen en ter aarde gevallen zijnde, hoorde hij, terwijl hij daar zo neerlag en de ogen vast gesloten hield, een stem die tot hem in de Hebreeuwse taal zei: Saul! Saul! (Gen. 22: 11; 1 Sam. 3: 10
Luk. 22: 31 Matth. 23: 27
) waarom vervolgt gij Mij? Wat voor kwaad heb Ik gedaan, dat gij zo tegen Mij woedt? (Micha 6: 3).

Even vóór de aankomst te Damascus, even vóór dat de zon haar middaghoogte bereikt heeft, is  Saulus  tot  het  uiterste  van  zijn  krachtsinspanning  tegen  de  Heere  en  Zijn  gemeente gekomen. Het licht omschijnt hem, dat hem eerst voor een korte tijd verblinding, straks het eeuwigblijvend licht aanbrengt.

Reeds is hij het doel nabij, reeds triomfeert hij in gedachten, daar - triomfeert de Heere over hem. Als de nood het hoogst is, dan is ook de hulp het meest nabij. Dit is zowel waar wat de christenen te Damascus als wat Paulus zelf aangaat.

Bijna had Paulus zijn reis volbracht, hij bevond zich reeds nabij het doel, nabij Damascus, toen een plotselinge verschijning hem terughield en neerwierp; een licht uit de hemel omgaf

hem  plotseling,  zo  ongedacht,  zo  geweldig  en  verblindend  als  een  bliksemstraal.  In  de grondtekst is voor "omscheen" een woord gebruikt dat aan de bliksem doet denken; daarom is er toch niet van een werkelijke bliksem sprake, maar de verschijning van het licht wordt daar alleen mee vergeleken. Volgens hetgeen volgt (vs. 17 en 27) heeft Saulus Jezus zelf in de hemelse lichtglans gezien; de onmiddellijke indruk daarvan was: "Jezus leeft! " In de waan dat Jezus van Nazareth, nadat Hij als misdadiger en godslasteraar gekruisigd was, in de dood was gebleven, vervolgde Saulus Zijn discipelen.  Maar nu verschijnt  de Opgestane en aan Gods rechterhand Verheerlijkte persoonlijk aan hem; de lichtglans, die Hem vergezelt, is die van God.  Hij  heeft  dus verder  ook  de indruk,  waar  en bij wie Jezus nu  leeft  en welke heerlijkheid  Hij  bezit,  zodat  hij  niet  weigert  te  erkennen  dat  Hij  de  Heere  is  en  Hem vervolgens ook aldus aanspreekt. Getroffen door de kracht van de verschijning, aangegrepen door een plotselinge schrik stort hij aanstonds ter aarde en ziet verder niets meer, maar hoort een stem die hem toeroept en waarop hij weer antwoord geeft. De vraag: "waarom vervolgt gij Mij" grijpt hem in het geweten en moet in hem het gevoel opwekken van het grote onrecht dat hij deed.

Misschien moet het sterke op de voorgrond plaatsen van zijn naam Saul van Tarsen, die een Benjaminiet was, evenals Saul, de zoon van Kis, zijn wezensgelijkheid met de verworden Koning van Israël doen voelen. Evenals de eerse Saul met zijn mannen uittrok, door een boze geest gedreven, om de gezalfde Koning van Israël te vangen en te doden, zo heeft zich ook deze met zijn gevolg opgemaakt, vol van dodeljke ijver, om Christus, de Gezalfde en Zijn leden te vervolgen en aan de dood over te geven.

Jezus is ver boven alle hemelen, maar Hij heeft de voeten op aarde; het hoofd is in de hemel, het lichaam op de aarde. Daar nu Saul op Zijn voeten sloeg en trad, riep het hoofd: "Saul Saul! waarom vervolgt gij Mij?

Saul vervolgde Jezus en Jezus vervolgde hem. Saul vervolgde Jezus in toorn en probeerde Zijn naam, Zijn woord en Zijn gemeente uit te roeien; maar Jezus vervolgde hem met genade en riep hem toe: wat heb ik u gedaan? waarmee heb ik u beledigd, dat gij Mij in Mijn leden met zoveel haat vervolgt en bedroefd? Zie, hoe gemakkelijk zou het voor Mij zijn u plotseling te verderven en met een donderslag in de hel te werpen; maar Ik wil u niet vergelden naardat gij verdiend hebt, Ik heb ook u van eeuwigheid liefgehad. Ik, die gij tot hiertoe hebt gehaat, heb Mijn bloed ook voor u vergoten, hoewel gij naar Mijn heilig bloed dorst! Hiervan zegt de apostel (Fil. 2: 1v.): Ik ben door Christus gegrepen, toen ik er het minst aan dacht, als een razend  mens  naar  de  hel  liep,  heeft  mij  mijn  allerliefste  Verlosser  gegrepen  en  als  een brandhout uit het vuur gerukt.

5. Reeds wist hij met wie hij te doen had en ook begreep hij wat dit verwijt moest betekenen, maar nog zocht hij zich te rechtvaardigen. En hij zei: Wie zijt Gij, Heere, dat ik U zou hebben vervolgd (Matth. 25: 44vv.)? " En de Heere zei: Ik ben Jezus van Nazareth, die gij vervolgt in degenen, die in Mij geloven (Jes. 63: 9). a) Het is u hard de hielen tegen de prikkels te slaan ("Isa 35: 6" en "Jud 3: 31. Gij verwondt slechts uzelf daardoor (hoofdst. 22: 7v. ; 26: 14; 5: 39

a) Hand. 5: 39

Het is de laatste tijd gewoon geworden zich Paulus op de weg naar Damascus voor te stellen in  velerlei twijfelingen,  overdenkingen  en  strijd.  Hij zou  vooral door  de  heldendood  van Stefanus een diepe indruk hebben ontvangen van de macht van de christelijke Geest, zodat hij langzaam aan  zou  begonnen  zijn  over  zijn  standpunt  te  twijfelen.  Terwijl hij zich  nu  in

moeilijke slingeringen bevond over het juiste van zijn streven, zou een verschijnsel aan de hemel hem tot de volle overtuiging gebracht hebben dat Jezus de Christus was. Tegen die mening spreekt in de eerste plaats wat reeds bij hoofdst. 8: 1 is opgemerkt, dat Saulus de terdoodbrenging van Stefanus met welgevallen heeft beschouwd en van die tijd aan zien wij die besliste energie, waarmee hij zich aan het hoofd van de vervolging heeft gesteld. Toch lag daarin een werkelijke voorbereiding tot bekering, dat Saulus een ronde, eerlijke natuur bezat, die in elke richting alleen haar diepste overtuiging met gehele overgave kon volgen; dit was het   materiële   waarheidselement   zelfs   in   zijn   dwalen.   De   overpriesters,   farizeeën   en sadduceeën vervolgden de christenen grotendeels uit de onreinste beweeggronden; bij hem was een oprechte overtuiging, in zo verre namelijk de mens op zijn dwaalweg een overtuiging kan hebben; maar nu verklaart het woord: het is u hard de hielen tegen de prikkels te slaan, " dat hij reeds een angel van de macht van de Heere had gevoeld, al was hij dat zich niet bewust. De angel van zijn geweten en zijn gevoel, de geschiktheid voor het Christusrijk in hem (Joh. 8: 47; 18: 37; 1 Joh. 4: 6 hem vanaf het begin tegen de verblinding reageren. En zo mogen  wij  wel  aannemen  dat  een  zo  diep  gemoed  als  dat  van  Saulus  onbewust  diepe indrukken van het  heerlijk leven van de geest bij de christenen, vooral door de dood van Stefanus en het gedrag van zo velen die hij had gebonden, moest hebben ontvangen, zodat zijn fanatisme in elk geval sterk ondermijnd was. Maar hij werd nog vastgehouden door zijn overtuiging omtrent  de eeuwige duur  van de wet  en van de waarheid  van het  wettische standpunt, terwijl hij aan de andere zijde meende aan de waarheid van de opstanding van Christus en aan het waarachtige van het woord van zijn getuigen te moeten twijfelen. Nu probeerde hij zijn bewustzijn te wapenen tegen de waarschuwende stemmen van de geest, die bij hem opkwamen, door met de sterkste hevigheid te ijveren.

Een oprecht hart dat tot grote afdwalingen kan worden vervoerd, zo’n hart vinden wij bij Saulus;  ik  zeg  bij  Saulus  de  vervolger,  verdrukker,  lasteraar;  bij  Saulus,  die  de  kleren bewaarde van de moordenaars van Stefanus en de hand leende tot zijn dood. Gij herinnert u Nathanaël  van   velerlei  vooroordelen   tegen   Jezus   vervuld,   maar   wiens   vooroordelen verdwijnen bij zijn eerste ontmoeting met Hem, omdat zij niet anders zijn dan de onbewuste zwakheid van "een waar Israëliet, in wie geen bedrog is. " Nu dan, Saulus is een Nathanaël, maar een reus, bij wie God de vooroordelen tot een ontzettende grootte laat toenemen, om een des  te  krachtiger  ontwikkeling  te  schenken  aan  de  waarheid  die  ze  overwinnen  moet. Nathanaël zou zich tienmaal hebben gewonnen gegeven bij een schouwspel als dat van de dood van Stefanus; Saulus geeft zich niet gewonnen; hij ontsteekt des te heviger in toorn tegen hem, wie Stefanus met zo veel geloof aanroept en in wie hij met zoveel vrede ontslaapt. En toch, wie weet of die aanblik in het hart van Saulus niet een eerste twijfeling deed geboren worden, een eerste heilzame bekommering? Wie weet of die twijfeling, die kommer, eerst door hem als een lastige verzoeking van zich gestoten, misschien overgegaan in bitterheid en drift, niet de weg heeft gebaand tot het toneel bij Damascus? Saulus een moordenaar van Stefanus,  Saulus,  een  leerling  en  arbeider  in  het  voetspoor  van  Stefanus:  o  diepte!  o erbarming! Hoe het zij al wat Paulus van zichzelf zegt, doet ons in hem vóór zijn bekering zien als een hardnekkig, maar met overtuiging handelend Jood, vurig maar oprecht Farizeeër, dienende God van zijn voorouders af in een rein geweten. Wat meer is, onderscheidt gij niet tot op zijn reis naar Damascus door die noodlottige misdadige afdwaling van Saulus heen, die blinde begeerte om God te dienen, waarvan Jezus zo’n waarachtig getuigenis heeft afgelegd? Op hetzelfde ogenblik dat de gehoorzaamheid over de lust en Paulus over Saulus zegeviert worden die woorden een Nathanaël waardig, vernomen; wat wilt Gij, dat ik doen zal en uit wiens mond: nog uit die van Saulus, of reeds uit die van Paulus? Uit de mond van beiden. Meent niet dat er van Saulus tot Paulus een woeste sprong heeft plaatsgehad, zonder zachte overgang; er is iets van Paulus in Saulus en van Saulus in Paulus. Er is een verborgen en

geheim aanknopingspunt, bedekt voor de ogen van ieder mens en verborgen voor de vogels van de hemel, waar de genade zich vasthecht aan de natuur, het werk van God aan het werk van de mensen, het nieuwe aan het oude leven, Paulus de apostel aan Saulus van Tarsus. Dat punt is het gevoel dat doet spreken: wat wilt Gij dat ik doen zal? maar dat hem spreken doet in het licht van het ogenblik gisteren tot de God van Mozes, heden tot de God van Jezus Christus, voor de eerste maal als in een schemerlicht door hem ontdekt.

De gelijkenis is ontleend aan een weerspannig jukdier, dat voor de ploeg gespannen en met scherpe prikkels aangedreven wordt, maar achteruit tegen de prikkels aanslaat. Hier vandaan wordt  de  spreekwijze  overgebracht  tot  mensen,  die  tegen  bedreigingen  en  vermaningen moedwillig indruisen en zich daartegen verharden (Deut. 32: 15; 1 Sam. 2: 29 Zo was het ook met Saulus gelegen; hij had zich reeds een geruime tijd tegen de prikkels, die de Heere voor zijn overtuiging  en  verbetering  had  aangelegd,  in de prediking  van het  evangelie en vele kenbare  wonderen,  moedwillig  verhard.  De  Heiland  waarschuwt  hem  daarom  dat  deze tegenstand tot zijn eigen verderf zou uitlopen en dat hij, wilde hij nu nog langer voortgaan, de meest geduchte straffen te wachten had.

Toen Saulus dat hoorde, was hij ontdekt aan zichzelf; dat woord ontdekte hem de gehele genade van Christus. Dat was geen prikkel die hij kon wegslaan; geen prikkel, waartegen hij de hielen durfde op te heffen. Een pijl van de Heere was het; een pijl van Zijn boog, naar de sterke, de geharnaste man geschoten, op de verwondbare plaats, tussen de gespen en tussen het pantser. Het is u hard de hielen tegen de prikkels te slaan. Zelfs in uw strijd, in uw ijver tegen Mij, zijt gij niet wat gij schijnt, zijt gij niet wat gij waarlijk meent te zijn. Uw hart bloedt en voor genezing scheurt gij het meer open. Mij jammert uw gapende wond. Laat af van Mij naar de kroon te steken, want gij steekt uzelf naar de hartader. Niet om mijn kroon, maar om uws levens wil; wat vervolgt gij Mij, het is u hard de hielen tegen de prikkels te slaan! Die ontferming ontwapent de held zonder genade.

Had Saulus de christenen niet uit onwetendheid (1 Tim. 1: 13), maar uit boosheid en moedwil vervolgd,  zoals een Nero,  was hij een lichtzinnig wereldburger  geweest  zoals Kajafas en Herodes, zoals een Judas, dan had ook een verschijning uit de geestenwereld hem niet kunnen veranderen  (Luk.  16:  31).  Nu  bood  hem  echter  zijn  geloof  aan  de  oudtestamentische openbaring, de ernst en de energie van zijn wil en zijn hoewel niet recht streven naar Gods eer en  naar  gerechtigheid  een  aanknopingspunt  voor  de  genade  aan;  en  nadat  hij eens  door Christus op bovennatuurlijke wijze was  verlicht, moest  hem ook de rede van Stefanus in hoofdst. 7 en diens opvatting van het Oude Testament, evenals zijn aanwijzingen omtrent het profetische karakter van het Mozaïsme, dat op iets hogers wees, een aanknopingspunt geven voor de ontwikkeling van zijn eigen leer.

Met de woorden: het is u hard de hielen tegen de prikkels te slaan, wordt bedoeld: 1) dat het vroegere  krampachtige  strijden  van  Saulus  tegen  het  evangelie  een  slaan  tegen  prikkels geweest is, d. i. een tegenstand, waardoor hij zichzelf leed veroorzaakte (Ps. 32: 3); en 2) dat het hem van nu aan hard zou vallen, die tegenstand nog langer voort te zetten, namelijk na dit nieuwe bewijs voor de waarheid van het evangelie, dat voor hem in de openbaring van de Opgestane lag.

De woorden geven niet alleen de machteloosheid te kennen van alle menselijk verzet tegen de goddelijke prikkels, maar tevens spreken zij de gehele rijkdom van goddelijke barmhartigheid en genade uit. De Heere maakt het Saulus zwaar voort te gaan in zijn vervolgen van Jezus en

zijn vermoorden van zichzelf; want  voorwaar, het  is zwaar de gloeiende kolen van Gods liefde in vijandschap uit te doven met het besluit: "ik wil mij niet bekeren! "

6. En hij, gebroken van hart en bevende en verbaasd zijnde, zei: "Heere! a) wat wilt Gij dat ik doen zal? " En de Heere zei tot hem: Sta op en ga naar de stad, die voor u ligt en daar zal u gezegd worden wat gij doen moet (hoofdst. 22: 10; 10: 6).

a) Luk. 3: 10 Hand. 2: 37; 16: 30

Ziet,  de rechterhand van de Heere behaalt  de  overwinning,  het  trotse hart  is vermurwd, verslagen,  is  gebroken  in  zijn  diepste  diepte.  Het  blazen  is  een  sidderen  en  vrezen,  de brullende leeuw is een vreesachtig lam geworden. Saulus wordt nu Paulus d. i. klein en moet belijden (Jer. 20: 7

): Heere! Gij hebt mij overtuigd en ik ben overtuigd, Gij zijt mij te sterk geworden en hebt overwonnen. Zijn vraag: "Heere! wat wilt Gij dat ik doen zal? " is de tweede stap op de weg van de zaligheid. "Heere! wie zijt Gij? " dat is de eerste levensvraag op deze weg, de vraag voor het geloof en de erkentenis. "Heere! wat wilt Gij dat ik doen zal? " dat is de tweede levensvraag, de vraag voor de wil en de wandel. En Saulus ontvangt een antwoord, maar één dat verootmoedigt; hij wordt nu aan menselijke lering en onderwijzing overgegeven, nadat de Heere zelf het eerst de baan gebroken heeft. In dezelfde stad, waarin hij als een rechter en verwoester wilde intrekken, moet  hij nu intreden als een leerling,  als een bidder, als een hulpbehoevende. Dat zijn Gods wegen; Christus’ weg gaat naar beneden! Maar de nederigen geeft de Heere genade.

Geen voetstap meer op deze weg. Heere, wat wilt Gij dat ik doen zal? De woedende stier is getemd. Hij neemt een meester aan? Hij buigt de brede hals onder Zijn zacht juk. Hij trekt zijn ploeg, hij trekt zijn dorsslede gewillig, werkzaam, getrouw. Daar staat geschreven: een dorsende os zult gij niet muilbanden. Maar al zou men hem muilbanden, hij zal niet minder de arbeid voortzetten tot het einde toe op de akker, op de dorsvloer van zijn Heer. Och, of voor allen die daar tegen de Heer en tegen zichzelf strijden, dat ogenblik kwam, waarin het hun duidelijk werd  dat  Hij meer barmhartigheid heeft dan zij over zichzelf, dat hun strijd een strijd was tegen de rust, tegen het geluk van hun ziel en tegen Zijn eer, ja, maar ook tegen Zijn liefde, een liefde die zich niet overwinnen liet door hun haat, diezelfde liefde, waardoor Hij voor de Zijnen gestorven is toen zij nog zondaars waren, diezelfde, waardoor Hij hen, vijanden zijnde, met God verzoend heeft door Zijn dood.

Wat een vraag en bewijs van dadelijke gehoorzaamheid! Het is een uitroep, een kreet, die bewijst dat het kind geboren is en dat het leeft. Hij weet nog niets van het christendom en toch kent Hij de Heere in Christus. Hij voelt dat hij met God zelf te doen heeft en hij valt op zijn knieën en aanbidt en vraagt naar Zijn wil. Nu is te willen wat de Heer wil het teken van de wedergeboorte. De eigen wil van Saulus was gebroken en nu was er plaats voor de wil van God. Onze eigen wil is de spil waar geheel onze persoonlijkheid en al onze krachten zich om bewegen. Eenmaal door de zonde  bij God vandaan getrokken, zoeken wij niet  meer ons middelpunt  in  God,  maar  in  onszelf.  En  hierin  bestaat,  zoals  wij  meermalen  hebben opgemerkt,  die valse goddelijkheid,  die de Satan aan onze eerste ouders door  de zonde beloofde en ook gaf. "Gij zult uw eigen meester zijn en hebt dan niet naar God te vragen, uw eigen wil zal uw wet zijn. " Zo luidde de belofte van de satan en is die ook niet door hem vervuld? Leeft de natuurlijke mens niet naar zijn eigen wil? Is hij niet zichzelf genoeg? Zegt hij niet in stilte wat Faraö luidop zei: Wie is de Heer, wiens stem ik gehoorzamen zou? Ik ken

Hem niet. Het zijn eigen meester zijn in al zijn doen en laten is een aan God gelijk zijn, maar een vals. Het is enkel schijn, want God blijft de God van de boze, eigenwillige mens en heeft deze zich aan Gods liefde onttrokken, hij kan zich niet onttrekken aan Zijn macht, aan Zijn heiligheid, aan Zijn straf. Daarom is de goddeloze alleen zo lang zijn eigen meester, totdat hij zich bekeert en gered wordt, of sterft en verloren gaat. De ware goddelijkheid is Gods wil te doen; wie Gods wil doet, regeert met Hem de wereld, heeft iemand gezegd en het is mooi gezegd en waar ook. Door Gods wil te doen, zijn wij Zijn medearbeiders in al Zijn heerlijke werken, de medeuitvoerders van al Zijn heerlijke, oneindige, eeuwige ontwerpen. Zie het aan Saulus; zo lang hij zijn eigen wil deed, de inspraak van zijn eigen hart volgde, was hij een verwoester  van  Gods  hemels  werk,  van  de  gemeente  en  van  nu  af zou  hij zichzelf een medearbeider van God noemen en ook Zijn.

Saul zou  niet  hebben  geweten  wat  hij doen  moest;  maar  hij moet  niet  wederkeren  naar Jeruzalem, hij moet integendeel de stad in en daar verdere aanwijzing afwachten, waarvan hij nog niet weet, door wie zij hem zal toekomen.

De Heere wil hem niet  zelf de nadere aanwijzing geven,  hij moet  die ontvangen van de discipelen die tot  hiertoe door  zijn hand  vervolgd  waren en nu  niet  van de apostelen te Jeruzalem, die voor pilaren werden gehouden, maar van de eenvoudige mensen te Damascus, voor wie de ondergang vaststond. Dat was een vuurproef voor de aanzienlijke Farizeeër, de geleerde leerling van Gamaliël.

Paulus ontving zijn apostolische roeping en de toerusting tot Zijn ambt later van de Heere zelf zonder menselijk onderricht (Gal. 1: 11 vv.); maar een christen moest hij worden langs de gewone weg door de dienst van anderen.

7. a) En de mannen die met hem over weg reisden en bij het schitteren van het licht eveneens (vs. 3) ter aarde waren gevallen, stonden weer op, toen het zo-even meegedeelde plaats had. Zij waren verbaasd, sprakeloos van schrik en overmeesterd door een beangstigend gevoel, omdat  zij  wel  de  stem  hoorden,  hoewel  zij  de  woorden  van  de  Spreker  niet  konden onderscheiden, noch de inhoud van het woord verstaan (Joh. 12: 28vv.), maar niemand zagen; zij merkten wel het licht op, maar geen bepaald persoon, die de stem liet vernemen (hoofdst. 22: 9).

a) Dan. 10: 7

Deze mannen waren met Paulus uitgetrokken om te helpen vervolgen; nu moeten zij voor hem als getuigen dienen dat hetgeen hij gezien en gehoord had geen fantasie geweest was, want zij stonden daar stom en verstijfd. Zij hadden zich eerder dan Paulus van de grond opgericht, zij hadden de stem van de hemel gehoord, zonder te verstaan wat Hij tot Paulus sprak, zonder Hem op te merken die Zich in zo’n licht aan Paulus vertoonde. Het werd zijn metgezellen niet gegeven te zien en te horen wat Paulus hoorde en zag; zij waren er ook niet toe verkoren om getuigen van de Opgestane te worden. Maar wat zij hoorden en zagen dat hoorden zij toch niet alleen om de wil van Paulus en van anderen, aan wie zij het zouden zeggen: ook hun zielen greep heden de machtige hand van God genadig aan en hebben zij zich niet bekeerd, zijn zij stom gebleven in het schuldbelijden en in het loven van de Heere Jezus,  zo  zal deze weg naar  Damascus ontzaglijk  tegen hen getuigen in de dag  van het gericht.

De metgezellen van Paulus in zijn zonden moesten ooggetuigen worden van zijn bekering; de bekering van de man, wiens gloeiende vijandschap tegen Christus rondom als een brandfakkel had geschitterd, moest niet plaats hebben in een eenzaam kamertje, maar in het openbaar voor vele getuigen. (LEONH. en SPIEGELH.).

8. En Saulus, gehoorzaam aan dat woord (vs. 6), stond op van de aarde en toen hij zijn ogen opendeed, die hij tot hiertoe had gesloten gehouden, zag hij niemand en niets, want deze open ogen hadden ten gevolge van de ontvangen verschijning (hoofdst. 22: 11) hun kracht tot zien verloren; hij tastte alzo rond en zocht geleiders (Hand. 13: 11). En zij die met hem waren, leidden hem bij de hand en brachten hem te Damascus, waar hem een verblijf werd gegeven, in de straat, in vs. 11 genoemd, in het huis van een zekere Judas ("Mt 10: 4" No. 12).

De verblinding was er geen die fysisch was teweeggebracht, maar, evenals haar opheffing, een wonderbare. Het doel daarvan was aan de ene zijde dat Paulus een blijvende indruk zou behouden en weten dat het geen droom, geen visioen was geweest dat hem was overkomen, aan de andere zijde dat hij, van de buitenwereld afgezonderd, rustig zou nadenken.

De lichamelijke verblinding moest voor hem een gezegend middel Zijn om de Heiland, die Zich aan hem had geopenbaard, in zijn ziel op het nauwkeurigst te beschouwen en Hem in de geest te leren kennen. Jezus verheerlijkte Zich in zijn hart, daarom mocht hij niets van de mensen en de ijdelheden rondom hem zien.

De duisternis die hem uitwendig omgaf, was slechts een beeld daarvan dat het licht, dat tot hiertoe voor hem had geschenen, het natuurlijk licht van zijn geest, van zijn geleerdheid in de Schrift, van zijn gerechtigheid in hem was uitgeblust en hij nu op een ander moest wachten. Weliswaar had hij het nieuwe hogere licht, de zon van de ware wijsheid en gerechtigheid reeds van ver gezien, maar hij moest inzien hoe dit licht met de duisternis, die anders licht wordt genoemd, geen gemeenschap kan hebben, hoe zijn natuurlijk licht niet in staat was om het hemelse naar beneden te brengen, hoe hij door zijn wijsheid Gods wijsheid niet kon leren kennen, door zijn gerechtigheid Gods gerechtigheid niet kon verkrijgen, hoe het eenvoudig weten van wat de Heere wilde, nog niet voldoende was om het tevens te volbrengen. Het scheen een gemakkelijke opdracht te zijn: "sta op en ga naar de stad; " maar zelfs dat kon hij niet.

9. En hij was aldaar drie dagen, dat hij niet zag en hij at niet en dronk niet Mt 4: 2.

De  trotse  beschermer  van  de  oudtestamentische  theocratie,  die  de  wereld  als  een  Elia zuiverend wilde doorstormen, moest zich nu een als arme blinde bedelaar diep geknakt door zijn mannen laten leiden.

Zijn vroeger licht, waarin hij waande alle anderen te kunnen leiden (Rom. 2: 18vv.), was uitgeblust. Als een kind moest hij zich laten leiden en nu te Damascus in blindheid gedurende drie dagen en in even zo langdurig vasten ootmoedig wachten op hoger licht van genade en van geloof; Vgl. 2 Kor. 4: 6

Hij moet zich als een kind laten leiden door de poort, waardoor hij als een held dacht in te gaan. Hij wordt als een gevangene van de Heere gebracht in de stad, waaruit hij de gelovigen gebonden had willen voeren.

Zijn vasten is niet door hemzelf gekomen, maar door de verschrikking van de ziel is hij er toe gedrongen; hij vergat te eten en te drinken; hij kon niets anders doen dan bidden. Vgl. vs. 11

Hoe dikwijls zondert men zich niet tot een genezing, tot een bezoek van zijn bloedverwanten dagen en weken af met terzijde stelling van zijn ambt en zijn huishouden; maar wie heeft wel eens drie dagen besteed tot grondig onderzoek en tot verandering van zijn gezindheid?

De machtige vervolger wordt als een machteloze blinde door enkelen van het reisgezelschap binnen de stad gebracht, waar hij kwam om te woeden en te vervolgen, maar nu gaat hij bidden en aanbidden, gedurende een drietal dagen van lichamelijke blindheid en lichamelijk vasten.

Hoe ver was nu voor hem het wezen van de zonde en de ontoegankelijkheid van het wettische standpunt voor God open gegaan, daar hij in zijn ervaring tot de overtuiging was gekomen dat men op dit standpunt bij het beste bedoelen een lasterend vijand van God en van Zijn Christus kon worden en dat de uitwendige wet en vooral de verklaring van de wet in haar verschillende geboden niet voor een zo diepe val kon bewaren. En hoe hoog mocht hem dadelijk de kracht van de verkiezing van de genade, de genade zelf en de rechtvaardiging voorkomen, daar hij op deze weg van het verderf, midden in zijn woedende loop zo plotseling, zo wonderbaar en onverdiend gered was! Ook de heerlijkheid van de Opgestane en ten hemel gevaren Christus vertoonde zich aan hem in een heerlijk licht, daar hij zag dat de Heere, die sedert lange tijd ten  hemel  was  gevaren,  ook  nu  nog  met  persoonlijke  tegenwoordigheid  op  aarde  kon optreden.

Nu had zeker de Heere zonder het uitwendig middel van de genade Zijn geest in het hart van de verslagene kunnen zenden en van de hemel de hand van de vrede op hem kunnen leggen; maar de toekomstige apostel van de heidenen moest eerst aan zichzelf ervaren wat de Kerk is, namelijk de bezitster en uitdeelster van de genade van het leven.

Deze geschiedenis is bij uitstek een voorbeeld van christelijke boete en oprechte bekering. Dat  is  het  eerste,  dat  men  de  zonde  inziet,  zoals  dus  Christus  Paulus  van  de  hemel af verschrikt, opdat hij niet in de zonde zou voortgaan maar ervan zou afzien. Waar nu zo’n kennis van de zonde is, daar moet ook volgen dat men met sidderen en beven met Paulus spreekt: "Heere! wat wilt Gij dat ik doen zal" d. i. men moet in het evangelie geloven en in Christus de vergeving van de zonde, die ons in de doop is toegezegd, hopen en daarna de naam van  Christus  belijden  en  de  genade,  die  ons  is  gegeven,  voor  iedereen  prijzen  en anderen ook tot die kennis brengen, dat heet en is een christelijk leven.

10. En er was een zeker discipel, een gewoon gemeentelid (hoofdst. 11: 26) te Damascus, die vroeger Jood was en om zijn streng wettische vroomheid nog heden bij de Joden in groot aanzien was (hoofdst.  22:  12),  met  name Ananias.  Deze naam was  bij  de Joden veel in gebruik (hoofdst. 5: 1vv. ; 23: 2). En de Heere Christus (vs. 13v. en 17) zei tot hem, nadat drie dagen (vs. 9) waren verlopen, in een gezicht dat Hij hem de volgende morgen gaf, terwijl tegelijkertijd Saulus eengezicht overeenkomstig zijn behoefte ontving (vs. 12): Ananias. En hij zei: zie hier ben ik, Heere! gereed om U te dienen (Gen. 22: 1, 7; 37: 13).

11. En de Heere zei tot hem: Sta op en ga in de straat, genaamd de Rechte, omdat deze in onderscheiding van de andere, die hoekig of krom zijn (vgl. vs. 2), recht doorloopt en vraag in het huis van Judas, die daarwoont, naar iemand met de naam Saulus, a) van Tarsen in Cilicië

afkomstig. Gij zult hem brengen wat hij nodig heeft en wat Ik hem wil geven, want zie, hij bidt, opdat hij uit de ellende waarin hij verkeert, wordt geholpen.

a) Hand. 21: 39; 22: 3

Gebeden worden terstond  in  de  hemel opgemerkt.  Op het  ogenblik  dat  Saulus begon te bidden, hoorde de Heer hem. Hier is troost voor de beangstigde, maar biddende ziel. Dikwijls buigt een arme gebrokene van hart de knieën, maar hij kan zijn klachten alleen in de taal van zuchten en tranen uiten; toch heeft die zucht al de harpen van de hemel met muziek doen trillen en die traan is door God opgevangen en in de fles van de hemel bewaard. Gij bewaart mijn tranen in uw fles, dit veronderstelt dat zij opgevangen worden naarmate zij vloeien. De bidder, die in zijn angst geen woorden kan vinden, wordt door de Allerhoogste verstaan. Het oog, waarmee hij naar boven ziet, is wellicht beneveld; maar de vallende traan is een gebed. De tranen zijn de diamanten van de hemel; de zuchten maken deel uit van de muziek in de hof van de HEERE en zij worden geteld onder de verhevenste tonen die het oor van de hoogste Majesteit  bereiken.  Denk  niet  dat  uw  gebed  onverhoord  zal  blijven,  al  is  het  zwak  en aarzelend. Jakobs ladder is hoog, maar ons gebed rust op de Engel van het verbond en zal haar alzo kunnen bestijgen. Onze God hoort niet alleen het gebed, maar Hij hoort het graag. Hij vergeet niet het geroep van de ellendigen. Voorwaar, Hij ziet niet naar hoge blikken en verheven woorden; het is Hem niet te doen om de statie en de glans van de koningen. Hij luistert niet naar de klank van de krijgsmuziek; Hij schenkt geen aandacht aan de triomf en de hoogmoed van de mensen, maar waar een hart is, bezwaard met droefheid of een lip die van angst beeft of een diepe zucht of een traan van berouw, daar is het hart van de HEERE geopend; Hij tekent die op in Zijn gedenkboek; Hij legde onze gebeden als rozenbladeren in Zijn gedenkboek en wanneer het boek uiteindelijk geopend wordt, zal er een liefelijke geur uit oprijzen.

Bij ‘t bidden vraagt het stil geloven Geen hemels teken van de Heer, Maar onze voorspraak zendt van boven Het antwoord aan de bidder neer.

Met woorden, alleen de Heere waardig, zegt Hij tot Ananias wat er met Saulus gebeurd is. De Heere zegt niet, zoals ieder ander zou gezegd hebben: "Saulus is bekeerd en wel door mijn tussenkomst; " nee, niets van dat alles. U voelt ook het onvoegzame hiervan bij de Heere. De Heere toont alleen uit de goede vrucht wat er uit de wilde boom geworden is. Het is hiermee alsof men van een dodelijk zieke, nadat de crisis is doorstaan, zegt: "hij slaapt! " Hiermee is alles gezegd. Hij bidt! Die bidt, verootmoedigt zich. Bidden is spreken met God; en waarover spreekt een ziel met God dan over haar zonde en over Zijn ontferming, dan over haar nood en Zijn redding, dan over haar behoefte en Zijn voorziening er in? Maar had Saulus dan tevoren niet gebeden? Nee, hij had tot hiertoe nog niet gebeden, want hij kende de naam van Jezus nog niet en wie Jezus niet kent en geen aanroeper is van Zijn naam, bidt niet, hij spreekt alleen. God wil aangebeden zijn in geest  en waarheid en niemand doet dit, als hij niet de Vader aanbidt in de Zoon door de Heilige Geest. De Vader wil niet geëerd zijn buiten de Zoon en de Zoon niet buiten de Vader en beide niet dan in de Heilige Geest.

12. En hij heeft, opdat hij ook zal weten door wiens bemiddeling hem zowel de geestelijke als de lichamelijke hulp van Mij ten deel zal worden, ook heden in een gezicht gezien dat een man genaamd Ananias, binnenkwam en hem de hand oplegde, opdat hij weer ziende werd, omdat hij nu reeds drie dagen met blindheid is geslagen.

Toen Paulus gebracht werd in de Rechte straat (vs. 8) zou hij toen niet bij zichzelf hebben gedacht: "ach ja, ik ging op kromme, op dwaalwegen, maar nu wilt Gij, Heere! "mij leiden op de rechte weg" (Ps. 23: 3)? Ook de naam van de huisheer "Judas" moest voor hem betekenis hebben. Zijn vals Jodendom moest in Judas’ huis worden begraven en als een ware Jood, namelijk als een christen moest hij opstaan. En tegelijk is de naam van hem die tot hem wordt gezonden vol betekenis en spreekt die hem van hulp in zijn nood; want Ananias betekent: "de Heere gedenkt of begenadigt. "

Saulus scheen gedurende de drie dagen van zijn uitwendige blindheid geheel  verlaten en zonder vrienden, maar hij is het niet; de trouwe Herder verzuimt het teruggevonden schaap geen ogenblik, maar heeft reeds het werktuig tot zijn oprichting gereed. En wel een weinig schitterend werktuig; wij weten van deze Ananias verder niet veel. Hij was, zo schijnt het, een eenvoudig discipel, één van de stillen in den lande. Men zou hebben kunnen menen dat, als tot de pas bekeerde Samaritanen (hoofdst. 8: 14 vv) de twee voornaamste discipelen werden afgezonden, tot een bekeerde Paulus, tot deze machtige geest, toch minstens ook een Petrus of Johannes had moeten worden gezonden om zijn belijdenis te ontvangen en hem de zegen te geven; maar nee, de Heere gebruikt daartoe een gewoon lid van de gemeente, want het is Hem hetzelfde door veel of door weinig te helpen. (1 Sam. 14: 6).

Tot het gezegende ambt van leraar zijn geen verheven gaven en grote waardigheden nodig, maar alleen getrouwe knechten. Ook in de keuze van Ananias lag een wijze leiding van de Heere. De geleerde Farizeeër moest  tot  zijn verootmoediging een ongeleerde christen als leraar krijgen; was een Petrus of een ander groot apostel tot hem gezonden, dan had Paulus daardoor aan de ene zijde trots en aan de andere zijde van menselijk aanzien afhankelijk kunnen worden.

Hij moet zijn licht ontvangen van een klein zwavelstokje, van één, die bij Paulus nog geen vinger was, als een kaarsje bij de Zon.

Wij moeten ons de toestand van Paulus gedurende de drie dagen niet zo denken als Bengel die  beschrijft:  "daar  gezicht  en  smaak  verdoofd  waren,  heeft  hij  zich  inwendig  in  de eenzaamheid met bidden bezig gehouden. " Het gebed heeft hem zeker niet gedurende zijn worsteling vergezeld, maar het gebed heft de afgematte strijder op; niet het bidden was de inhoud van de drie dagen, maar het gebed maakte een einde aan de jammer die de drie dagen vervulde. Natuurlijk heeft Saul heden niet voor de eerste maal in zijn leven gebeden, hij zal als een onberispelijk Farizeeër geen gebedsuur hebben verzuimd, maar zijn bidden dat hij tot hiertoe deed, verdient die naam niet; hij stond op de hoogte van de eigengerechtigheid, die hij zichzelf had gemaakt en had God vernederd tot de diepte dat Hij Zijn woord en Zijn wet misbruikte tot bevestiging van zijn verkeerde wil. Nu ontdekt hij voor de eerste maal de kloof tussen God en hem. Hij voelt dat hij zelf in de diepte van de afgrond ligt, maar hij ziet de HEERE in de onmetelijke hoogte van zijn heiligheid. Wanneer hij nu bidt, kan het slechts in het  geloof  geschieden.  De  naam  "Jezus,  "  die  van  de  hemel  klinkt,  heeft  hem  als  een bliksemstraal ter aarde geworpen en zijn gehele wezen vernietigd. Maar is deze naam niet een waarborg van de zaligheid en wel van die zaligheid, die voor Paulus de enige redding is? Hij en  zijn  tochtgenoten  zagen  in  de  beide  namen  Mozes  en  Jezus  twee  onverzoenlijke tegenstellingen. Omdat Stefanus Jezus aanriep, meenden zij, had hij Mozes gelasterd, daarom heeft ook Paulus de christenen gedwongen Jezus te lasteren (hoofdst. 26: 11) om Mozes te eren.  Maar  hoe  staat  de  zaak  thans?  Mozes,  de  drager  van  de  wet,  is  voor  Saulus  de onverbiddelijke rechter met  het  doodvonnis geworden, wat  blijft  hem anders over  dan de verachte, gelasterde naam Jezus? Zou die naam, zo vol kracht, die reeds zo velen prijzen, de

kracht niet hebben ook hem, de door Mozes’ wet aan de dood overgegeven mens, uit Zijn nood te helpen en tot zaligheid te brengen? Had Stefanus, wiens einde hem in deze dagen natuurlijk onophoudelijk voor de geest stond, niet in zijn doodsnood deze naam aangeroepen en was hij bij dat aanroepen niet aangedaan met een vreugde, zoals hij nooit had gezien? Zo verkrijgt de verschrikking van Jezus’ naam voor Saulus langzaam aan een gedaante die hen vertrouwen inboezemt; en hij waagt het deze naam aan te roepen.

In de mededeling: "zie, hij bidt, " vat de Heere de gehele verandering samen die met Saulus intussen heeft plaatsgehad; men kan ook werkelijk de gehele weg van de bekering niet korter en tevens vollediger beschrijven. In het gebed grijpt men de goede wil van God aan, waardoor men eerst is gegrepen en hecht men zich aan de machtige trekkingen van God; in het gebed geeft ook de mens zijn wil over en daarbij heeft niet alleen een afbidden en vragen van de genade en vergeving plaats, maar al de ernst is ontbrand die men voor God en Zijn waarheid voelt en waaronder men stap voor stap alle verdere zekerheid verkrijgt.

Zie, hij bidt - een schoon woord omtrent een bekeerde zondaar 1) om de gesteldheid van zijn eigen hart aan te wijzen: a) hij bidt, dus is hij geen lasteraar meer van Jezus, maar hij ligt smekend voor de Heere, die hij vroeger vervolgde; b) hij bidt, dus is hij geen vervolger meer van de christenen, maar hij heeft het zwaard weggeworpen en de weerloze handen in vrede gevouwen 2), om harten voor Hem te winnen, die Hem liefhebben: a) de Heere zelf ziet van de hoogte en uit Zijn heiligdom met liefde neer op het gebroken hart, dat in gebed voor Hem ligt, b) de gemeente van de Heere moet zich tot Hem keren met hartelijke ontferming en niet meer  als  een  verlorene  mijden  en  niet  meer  als  een  gevaarlijke  vrezen,  van  wie  eens  is gezegd: "zie, hij bidt! "

13. En Ananias wist, naar wat hem was meegedeeld, te veel van Saulus om het woord "hij bidt" te geloven en daaruit de drievoudige vermaning te trekken: vrees niet voor hem, want hij is weerloos; veracht hem niet, want er is een goed werk in hem begonnen; verlaat hem niet, want hij verlangt naar troost en hulp. Hij antwoordde: Heere! ik heb van velen gehoord van deze man, a) hoeveel kwaad hij Uw heiligen, de christenen (vs. 32 Rom. 1: 7) in Jeruzalem gedaan heeft (hoofdst. 8: 3).

a) Hand. 9: 1; 1 Kor. 15: 7 Gal. 1: 18; 1 Tim. 1: 13

14. Nu is hij ook tot ons naar Damascus gekomen en heeft hier macht van de overpriesters om te binden allen, die Uw naam aanroepen en hen aan de hoge raad ter veroordeling uit te leveren.

15. Maar de Heere zei tot hem: Ga heen, zoals Ik u bevolen heb (vs. 11) en laat al uw bedenkingen varen, a) want Ik ben hem op de weg hierheen zichtbaar verschenen (vs. 17) en heb zijn ziel gered uit het verderf (Job 33: 30), zodat gij hem niet eens hoeft te bekeren, maar alleen hebt in te lijvenin de gemeente van hen, die Mijn naam aanroepen. Deze is, wat zijn toekomstige loopbaan aangaat, Mij een uitverkoren vat, om als zodanig (Rom. 9: 23; 2 Kor. 4: 7
hem gelegde naam door openbaring daarvan
in zijn eigen wezen en in zijn wandel, maar ook door verkondiging van deze en de prediking van het evangelie, te dragen voor de heidenen en de koningen, waarmee hij in aanraking zal komen (hoofdst. 13: 7; 24: 24; 25: 23; 23: 11 en 27: 24 en de kinderen van Israël, die hij nooit uit het oog zal verliezen en voor wie hij een bijzonder voorteken is (hoofdst. 22: 19v. 1 Tim. 1: 13-16

a) Rom. 1: 1 Gal. 1: 15; 2: 8 2 Tim. 1: 11

16. Ja deze is Mij een uitverkoren vat, a) want Ik heb nog bijzondere wegen met hem voor (hoofdst. 26: 16) in verheven openbaringen en Ik zal hem, opdat bij zich daarop niet zal beroemen (2 Kor. 12: 1vv.), tonen hoeveel hij lijden moet om Mijn naam.

a) Hand. 26: 11; 2 Kor. 11: 23

Zo is het met de gelovigen gesteld: zij hebben nodig het tweemaal van de Heere horen om het te begrijpen, om het aan te nemen.

De bedenking van Ananias komt deels uit menselijke zwakheid voort, die ook bij de heiligen nog wordt gevonden ("Ge 15: 3"en "Ps 62: 8, deels uit prijzenswaardige voorzichtigheid, want  men  moet  wat  zich  als  buitengewone  openbaring  voordoet,  niet  onvoorwaardelijk vertrouwen.

De Heere blijft eenvoudig bij het bevel en stelt de bezorgde ermee gerust dat Saulus niet alleen aan de gemeente geen schade meer zal doen, maar zelfs door Hemzelf is verkoren om Zijn  eer  te  bevorderen,  de  belijdenis  van  Zijn  zaligmakende  naam  uit  te  breiden.  De uitdrukking "dragen" schijnt gekozen in overeenstemming met het beeld van een "vat" waarin een schat van grote waarde wordt gedragen. De kring van de mensheid, waarin Saulus de naam  van  Jezus  zal  dragen,  is  drieërlei:  1)  heidense  volken,  2)  regerende  mannen  of vorstelijke personen, 3) de kinderen van Israël. De heidenen zijn vooropgeplaatst, Israël is het laatst  genoemd,  om te zeggen dat  de roeping van Saulus in de eerste plaats ziet  op  de heidenwereld, dat hij bij deze zijn werkkring zal vinden. Israël zal echter van zijn werkkring niet zijn uitgesloten, maar pas later in aanmerking komen.

De roeping tot de kinderen van Israël is reeds hier een als het ware bijkomstige, zoals ook de Griekse volzin doet uitkomen.

Terwijl de twaalven in de eerste plaats voor Israël zijn geroepen, is Saulus in de eerste plaats voor de heidenen geroepen; dit verschil van zijn apostolisch ambt is niet willekeurig, maar door  de geschiedenis van de roeping zelf aangegeven.  Toen de Heere  de  twaalven riep, wandelde Hij in nederigheid en beperktheid van het vlees, behorende tot het volk waarvan Hij afstamde en tot het land van zijn geboorte (Matth. 15: 24); toen Hij Saulus riep, openbaarde Hij Zich ook wel lichamelijk; maar in het lichamelijke van de Geest en van de hemel, in de staat van Zijn verheerlijking keert Hij Zich tot alle mensen (hoofdst. 22: 15). Wanneer nu de apostel van de heidenen eveneens uit het volk van Israël door Hem wordt verkoren, dan geschiedt dit naar de geschiedenis van de profeet Jona, waarin bewezen is hoe moeilijk, ja hoe onmogelijk het voor een Israëliet is, met de boodschap van de zaligheid het heilige land te verlaten en zich tot de heidenwereld te wenden. Jona kon niet eerder die weg opgaan en zijn boodschap volbrengen, voor hij drie dagen en drie nachten in de diepte was geweest en daar tot de gedachte was gekomen dat hij voor de ogen van God verworpen was, maar daar, toen zijn ziel bang was, dacht hij aan de HEERE en bad hij uit de diepte en Zijn gebed steeg op tot de tempel van Gods heiligheid (Jona 2: 1-8). Uit dit gezichtspunt valt een nieuwe lichtstraal op het geheim van die drie dagen in het leven van Saulus.

De laatste woorden: "Ik zal hem tonen, hoeveel hij lijden moet terwille van Mijn naam" geven te kennen dat  Ananias aan Saulus alleen de  genade tot  de nieuwe christelijke staat  moet verkondigen; tot zijn ambt wil de Heere zelf hem bekwaam maken en hem de weg wijzen, die

hij moet bewandelen en dat zal geschieden naar de grondstelling: hoe meer genade, des te meer lijden.

17. En Ananias was nu niet meer bang, maar begaf zich integendeel met vreugde en in haast op weg. Hij ging naar de hem aangewezen straat en kwam in het huis van Judas (vs. 11). Daar vond hij bij het binnentreden Saulus op de knieën liggende nog in gebed (vs. 11); hij trad op hem toe en de handen op hem leggende, zei hij: Saul, broeder! de Heere heeft mij gezonden, namelijk Jezus, die u verschenen is daar buiten op de weg, waarlangs u gekomen bent naar deze stad. Hij heeft mij tot u gezonden, opdat u weer ziende en met de Heilige Geest vervuld zou  worden.  De  Heere  gaf hem op  dat  ogenblik  alles  in  wat  hij nu  sprak,  want  bij de openbaring in het gezicht (vs. 10vv.) was nog veel onbepaald gelaten (Matth. 10: 19v.).

18. En terstond, toen hij zo tot Saulus sprak en hem de handen oplegde, vielen af van zijn, van Saulus’ ogen, als schellen, niet in werkelijkheid, maar voor zijn gevoel en hij werd terstond weer ziende en aanstonds viel zijn oog opde man die voor hem stond en die hij herkende als de man die hij tevoren in een gezicht had gezien (vs. 12 hoofdst. 22: 13) en stond, zoals Ananias hem gebood, op en werd naar diens nadere verklaring (hoofdst. 22: 14-16) gedoopt in de rivier Amana Ac 9: 2

19. En toen hij het sacrament en daarbij de Heilige Geest had ontvangen en weer in zijn herberg gekomen was en gegeten had, werd hij versterkt en verkwikt na zo driedagen zich geheel van spijs en drank te hebben onthouden (vs. 9). En Saulus, na zijn doop door Ananias in de gemeente ingeleid, verbleef enkele dagen bij de discipelen, die te Damascus waren, om door het  contact  met  hen geestelijk versterkt  te worden, zoals hij door spijze lichamelijk gesterkt was.

Het komen van Ananias, die Saulus eerst in een gezicht had gezien, had in de eerste plaats ten doel   hem   van   zijn   blindheid   te   bevrijden.   Was   deze   blindheid   oorspronkelijk   het onwillekeurig gevolg van de hemelse glans die hij gezien had (hoofdst. 22: 11) en verder uitwerking van de inwendige, dodelijke gevolgen van die openbaring geweest, nu is hem de bevrijding van die plaag het onderpand van de verlossing van de rechtende macht, die door die openbaring over hem is gekomen. Dit is daarom ook het eerste wat Ananias hem geeft, als hij hem de handen oplegt. Wanneer echter Ananias uitdrukkelijk zegt dat de Heere Jezus hem zendt, dan moet Saul opmerken dat dezelfde, die hem geslagen heeft, hem nu ook geneest, dezelfde, die hem gedood heeft, hem nu ook levend maakt, zoals hij het van de HEERE weet (Deut.  32:  39).  En  terwijl  Ananias  hem  de  handen  oplegt  en  hem  daarna  het  gezicht teruggeeft,  ervaart  Saulus  dat  de  wonderkrachten  van  de  Heere  aan  Zijn  gemeente  zijn gegeven, omdat Hij in de gemeente is en werkt, zoals hij vernomen heeft uit het woord: "Ik ben Jezus, die gij vervolgt. " Maar evenals de blindheid slechts een teken en een werking van de dood was, zo is ook het weerzien nog niet het eigenlijke heil en het leven, maar alleen een voorbode daarvan. En zo had Ananias niet alleen aan Saulus het weerzien beloofd, maar ook het  vervuld  worden  met  de  Heilige  Geest.  Evenals  het  weerzien  werd  verleend  door  de oplegging van de handen, zo ook de vervulling met de Heilige Geest door de doop, waartoe Ananias Saulus dringt met het woord, dat in hoofdst. 22 is meegedeeld. Met recht houdt hij alle onderwijzing en voorbereiding tot de doop overbodig: hier is een begrijpen van de doop in de naam van Jezus teweeggebracht,  zoals dat  nog niet  heeft  bestaan en ook  niet  kan weerkeren.

Het nemen van de spijs, waardoor de gedoopte gesterkt werd, herinnert aan het dochtertje van Jaïrus, waaraan de Heere beval spijze te geven, nadat Hij het had opgewekt. (Luk. 8: 55).

20. En hij predikte terstond Christus in de synagogen, toen hij van de overste vergunning tot spreken had ontvangen, aan de Joden te Damascus, en legde er vooral grote nadruk op dat Hij de Zoon van God is, zoals hij daarvan uit persoonlijke ervaring getuigenis kon afleggen. De christelijke gemeente toch hield zich nog aan de godsdienstige samenkomsten in de Joodse synagogen  en  indeze  was  het  aan  ieder  die  zich  daartoe  geroepen  voelde,  geoorloofd godsdienstige voordrachten te houden ("Lu 4: 15.

21. En zij, de Joden, stonden allen verbaasd toen zij hoorden wat hij daar met beroep op de hem ten deel gevallen openbaring, evenals in hoofdst. 22: 6vv. ; 26: 13vv., verkondigde, zodat zij van het gevoel van een onloochenbaar goddelijk ingrijpen vervuld werden (hoofdst. 2: 12) en zij zeiden onder elkaar: Is deze, die dat  getuigt, niet  degene  die te Jeruzalem uitroeide wie deze naam aanriepen (vs. 14) en die daarom, met datzelfde doel hier gekomen is,  te  Damascus,  opdat  hij  hen  gebonden  zou  brengen  tot  de  overpriesters  teJeruzalem? Vanwaar zou hij dan zo geheel omgekeerd zijn, indien dat niet een hogere hand had gewerkt, zoals hij zegt?

22. Doch Saulus, die zich hierna drie jaar in de stilte in Arabië terugtrok, werd meer en meer in het geloof (Rom. 4: 20) en de Heere (Ef. 6: 10) bekrachtigd en overtuigde toen hij zo gesterkt naar de stadterugkeerde, de Joden die te Damascus woonden, met onweerstaanbare overredingskracht  bewijzende,  zoals  zij dat  in  Syrische  synagogen  gewoonlijk  deden,  dat deze Jezus van Nazareth,  wiens naam zij nauwelijks durfden te noemen,  de Christus,  de Messias van Israël is.

Nadat Saulus door de doop Jezus is ingelijfd, is hij het ook in de gemeenschap van de leden van de kerk, eerst nog om versterking te ontvangen van het nieuwe leven en vergoeding voor de verloren vriendschap van de wereld, maar vervolgens ook om te geven en zelf te werken tot versterking van de gemeente en tot verbreiding van het evangelie.

In plaats van in de synagoge van de Joden te Damascus van de brieven van volmacht van de overpriesters gebruik te maken, treedt hij dadelijk in deze op en verkondigt hij hun Jezus, de Christus, dat deze de Zoon van God is; het was hem niet genoeg hun te verkondigen dat Hij de Messias was, omdat hij wel wist dat hun voorstelling van de Messias in geestelijk opzicht zo treurig was en aan de andere zijde zo werelds opgetooid.

De Joden, zo was zijn doel, moesten zien in wie zij hadden gestoken, dat zij de Heere van de heerlijkheid hadden gekruisigd (Joh. 19: 37; 1 Kor. 2: 8 Zo veranderde hij de verdediging van zijn overgang tot het christendom voor hen in een aanvallen van hun eigen standplaats, om hen daaruit te verdrijven.

Dit prediken zowel als de bevestiging in vs. 22 moet niet gehouden worden voor een begin van  Paulus’  eigenlijke  apostolische  werkzaamheid,  maar  eenvoudig  als  getuigenis  van  de Verlosser, afgelegd uit inwendige drang van een hart dat niet kan nalaten uit te spreken, waarin het gelooft (Ps. 116: 10); want er is geen spoor te ontdekken, dat hij daartoe een eigenlijk bevel en een zending van God heeft ontvangen; integendeel luidt de uitdrukking van Lukas in vs. 20 evenals die, die door Filippus in hoofdst. 8: 5 gebruikt is. Het is het vrijwillig werken van een evangelist  dat  wij zien,  niet  de zending  van een apostel.  Opmerkelijk  is hierbij nog het onderscheid tussen vs. 20 en 22 Daar verkondigt Paulus Christus, dat Hij de Zoon van God is, hier voert hij een bewijs voor de Joden, dat Christus de Messias is. Met dit verschil komt  de verschillende wijze van voordracht  overeen. Dat  Jezus de Messias  was, daarvan  overtuigde  Paulus  de  Joden  doordat  hij  de  weg  inslaat  om  uit  voorspelling  en

vervulling, uit de overeenstemming van Messiaanse profetieën met de geschiedkundige feiten van Jezus’ leven het te bewijzen. Daarentegen predikte Paulus dat Christus Gods Zoon was, van goddelijke afkomst, aan de goddelijke heerlijkheid deelachtig en goddelijke eer waardig, door een onmiddellijk, eenvoudig getuigenis uit eigen ervaring af te leggen. De prediking had bij  de  Joden  een  zich  ontzetten  ten  gevolg  (Mark.  1:  27  Luk.  5:  27);  het  overtuigen daarentegen  bracht  de  tegenstanders  in  verwarring  en  verlegenheid,  in  zoverre  zij  de bewijsvoering niet konden weerstaan en toch de slotsom niet wilden toegeven.

Moest zo’n belijdenis uit de mond van Paulus, zoals hij die in de synagoge van de Joden aflegde,  geen  ontzaglijk  opzien  teweegbrengen,  bij  zijn  vroegere  vrienden  de  grootste ergernis opwekken, henzelf tot smaad en vernedering brengen? Sloeg hij zichzelf daarmee niet als het ware op de mond, verklaarde hij niet  zijn gehele vroegere loopbaan voor een dwaalweg, als hij nu predikte: "die Jezus, die gij Joden gekruisigd hebt, die ook ik, Saulus, gesmaad, gelasterd, vervolg heb, die is de Christus, uw Messias, de Heiland van de gehele wereld, ja deze is de Zoon van de hooggeprezen God? Had hij niet eerst zijn overtuiging voor zich kunnen houden, tenminste een tijdlang zich in de stilte kunnen terugtrekken, tot over zijn vroegere wegen gras gegroeid was en had hij zo langzaam aan zonder opzien, niet zijn nieuwe levensweg kunnen gaan bewandelen? Ja, als Saulus niet Saulus was geweest, als hij geweest was als één van ons, als hij met vlees en bloed was ten rade gegaan, als zijn overgave aan de Heere geen volkomen, gehele, besliste, onvoorwaardelijk geweest was, dan misschien zou hij naar dergelijke overwegingen hebben geluisterd. En zeker zo gaat  het: ook waar ons hart overtuigd is, openen wij de mond niet altijd zo gemakkelijk tot een openbaar getuigenis. Ook als wij de Heere gevonden hebben, zouden wij, als het mogelijk was, nog niet zo dadelijk willen breken met de wereld. Ook waar de bekentenis aanwezig is omtrent deze zondige paden en dwaalwegen, zouden wij ons de belijdenis wel willen besparen of het tenminste met God in het stille kamertje willen afmaken en niet voor de ogen van de wereld. En toch, zolang ons hart nog te trots is om zich voor God en mensen te verootmoedigen, zolang is onze bede slechts een halve. Zolang wij nog te vreesachtig zijn om wat wij in het hart hebben erkend, ook te belijden met de mond, zolang is dit geloof nog niet het ware en zolang onze rust nog boven de dienst van de Heere, onze eer ons nog boven de eer van God gaat, zo lang staan wij nog niet in ware, oprechte gehoorzaamheid.

De  plotselinge  verandering  van  Paulus  veroorzaakte  onder  de  Joden  te  Damascus  een ontzetting.  Saulus  vond  zich,  zoals  hij  ons  in  Gal.  1:  17  meedeelt,  bewogen  om  eerst Damascus  te  verlaten  en  zich  naar  Arabië  te  begeven.  Lukas  verhaalt  deze  daartussen liggende gebeurtenis niet, maar schijnt die toch voor ogen te hebben, daar hij eerst opmerkt dat Saulus "enige dagen" bij christenen te Damascus is gebleven (vs. 19) en dan weer later (vs. 23) dat de Joden na "vele dagen" tezamen raad hielden om hem te doden. Het verblijf van hem in Arabië, dat tussen die beide valt, duidt hij dan aan met de woorden (vs. 22): "Saulus werd  meer  en meer  bekrachtigd.  " Alzo  spreekt  het  bericht  van zijn werkzaamheid:  "hij overtuigde de Joden, bewijzende dat deze de Christus is, " van de tijd na zijn terugkeren uit Arabië naar Damascus en het eerdere, "hij predikte Christus in de synagoge, dat Hij de Zoon van God is, " van de tijd van enige dagen, voordat hij zich naar Arabië terugtrok. De andere apostelen  van  de  Heere  hadden  een  driejarige  oefenschool  van  het  geloof  gehad  in  het uitwendige verkeer  met  de Heere,  ook  Saulus schijnt  een  voorbereidend triennium nodig gehad te hebben en zonder twijfel was dit rijk aan gebedsleven, aan ervaringen, gezichten en verkeer met de Heere; vooral in tastbare openbaringen van de opgestane (Gal. 1: 11v. ; 1 Kor. 11: 23; 15: 1vv. behoefte voelde de grote ervaring die hij had opgedaan, in zich te verwerken, omtrent zijn roeping en zijn te volgen weg in het reine te komen, dan was geen oponthoud voor zo’n nadenken in de diepste stilte meer geschikt dan de woestijn van Arabië, die hij zeer

spoedig kon bereiken als hij zich van Damascus oostwaarts wendde. Men kan aannemen dat hij juist in deze tegengestelde richting werd gedreven, bij de gedachte aan een terugkeren naar Jeruzalem,  die  in  hem oprees.  Hoeveel kon  voor  dit  terugkeren  spreken!  Ten  eerste  de gedachte om de overpriesters hun snood mandaat voor de voeten te werpen, hun plechtig te verklaren dat hij voortaan niet meer in de dienst van hun ongeloof stond en voor hen een getuigenis  van  Christus  af  te  leggen,  maar  meer  nog  de  behoefte,  om  de  gemeente  te Jeruzalem met zich te verzoenen, haar gerust te stellen en de vriendschap van de apostelen te winnen. Maar spoedig bleek het hem dat een langere afwezigheid voor hem nodig was; het was bijna zeker te voorzien dat hij zeer spoedig een offer moest worden van de verbittering van de Farizese partij, als hij ogenblikkelijk terugkeerde en openlijk uitsprak dat hij zich van hen had losgescheurd, zonder dat de opoffering van zijn leven de gewenste vruchten kon dragen. Men zou toch zo gemakkelijk die plotselinge omkeer in verdenking kunnen brengen en de indruk daarvan uitspreken. Hij moest weten dat hij tot een andere, langere loopbaan was verkoren, waarop hem aan het einde de martelingen niet zouden ontbreken. Zonder twijfel was het oponthoud van Saulus in Arabië vooral een tijd van eenzaam en stil leven, gewijd aan gebed en overdenking, totdat hij met meer ontwikkeld en bevestigd geloof te voorschijn kon treden, evenals Christus, de Heere, voor Hij Zijn roeping ging vervullen, eerst door de Geest in de woestijn werd geleid. Voor  de  kerk kwam uit  zijn aanhoudend terugtreden van de schouwplaats  van  de  geschiedenis  een  onmiddellijk  groot  voordeel;  daar  hij  namelijk  de leiding  van  de  vervolging  op  zich  had  genomen,  werd  deze  gedurende  de  tijd  van  zijn verdwijnen tenminste verlamd, zo niet geheel nagelaten (vgl. vs. 31), zoals wij dan ook uit de latere geschiedenis zien hoezeer zijn overgang tot het christendom een lange tijd de Joodse partij in haar ijver heeft ontmoedigd.

d. Vs. 23-30 Vlucht van Saulus uit Damascus en bezoek aan Jeruzalem; zijn heenzending naar Tarsen.

23. En toen vele dagen verlopen waren, zovele als er zijn voorbijgegaan over hetgeen in vs. 19-22 uit de tijd na de bekering van Saulus is meegedeeld, namelijk na drie jaar (Gal. 1: 18), hielden de Joden tezamen raad om hem met behulp van de landvoogd van koning Aretas, die zij op hun zijde wisten te halen, gevangen te nemen en te doden.

24. Maar hun plan werd Saulus door de Joden, die hem gunstig gestemd waren en die nu zijn leven wilden redden, bekend gemaakt, a) en zij, de Joden die door zijn werkzaamheid (vs. 22) verbitterd  waren,  bewaakten de poorten in samenwerking  met  de militaire wacht  van de landvoogd, zowel overdag als ‘s nachts, opdat hij niet zou ontsnappen, maar zij hem bij de eerste  gelegenheid  mochten  gevangen  nemen  en  zij  hem  dan  doden  mochten,  als  de landvoogd hem, zoals hij hun beloofd had, aan hen zou hebben prijs gegeven.

a) 2 Kor. 11: 32

25. Maar enige mannen uit de discipelen, uit de christelijke gemeente, namen hem ‘s nachts a) en lieten hem neer door de muur, waartoe zij zich van een in de stadsmuur uitgehouwen venster  van een daartegen gebouwd huis bedienden (Joz. 2: 15), hem neerlatende in een mand, zodat hij gelukkig het gevaar ontkwam en zo het betrouwbare van de hem geschonken toezegging (hoofdst. 26: 17) mocht ervaren.

a) 1 Sam. 19: 12

In het begin verwekte Saulus’ getuigen van Jezus slechts ontzetting en verwonderd vragen of het mogelijk was dat dezelfde man, die als de hevigste vijand van de christenen bekend was en die zijn ijver tegen hen tot hiertoe had gedreven, nu zo geheel was omgekeerd en nu uit deze  toon  kon  spreken  en  voor  Christus  kon  winnen  (vs.  21).  Later  ging  echter  de verwondering over in verbittering en vijandschap, vooral daar men door zijn bewijsvoeringen uit het Oude Testament in het nauw gedreven (vs. 22), zich beschaamd voelde. Kon men hem niet met gronden wederleggen, zo ontbrandde des te onverzoenlijker haat tegen hem en men maakte plannen om hem uit de weg te ruimen, om hem voor altijd de mond te stoppen.

Naar  menselijke  gedachten  was  de  bekeerde  Farizeeër  Saulus  een  zeer  geschikt  voertuig geweest om de naam van Jezus aan zijn broeders naar het vlees te brengen en hun ergernis tegen de Gekruisigde te overwinnen; maar God ging een andere weg met hem en aanstonds moest  het  te  Damascus  blijken  dat  hij  juist  in  deze  broeders  naar  het  vlees  zijn  ergste tegenstanders had.

De  landvoogd  van  de  koning  Aretas  stelt  zijn  gerechtsdienaars  ter  beschikking  van  de vijanden van Christus; maar de Koning van hemel en aarde heeft Zijn engelen bevel gegeven omtrent Zijn uitverkorene, dat hem geen haar zal worden gekrenkt. (LEONH en SPIEGELH.).

Saulus, aan wie de Heere reeds grote wonderen heeft gedaan, verwerpt toch het eenvoudige middel van een mand niet, dat hem de broeders tot zijn redding aanbieden; men moet niet iets buitengewoons van God verwachten, als men gewone middelen kan hebben.

Zo wordt hem als vanzelf de aanleiding gegeven om zich naar Jeruzalem te begeven. Aldaar wacht hem wel niet onmiddellijk dezelfde vervolging, maar grievende teleurstelling.

26. a) Saulus nu voor de eerste maal na zijn bekering (Gal. 1: 18vv.) te Jeruzalem gekomen zijnde, waar zich opnieuw onder leiding van Petrus en Jakobus I een gemeente had vergaderd, poogde zich bij de discipelente voegen. Hij wenste zich aan de leden van deze gemeente aan te sluiten, daar hij nu christen geworden was en door hun bemiddeling in het bijzonder met Petrus bekend te worden, naar wie hij vooral verlangde; maar zij vreesden hem allen, hoewel zijn omkering hun niet geheel onbekend was. Zij dachten dat achter zijn poging om zich aan degemeente  aan  te  sluiten  een  list  liggen  zou  en  geloofden  niet  dat  hij,  de  vroeger  zo gewelddadige vervolger en verwoester, nu in waarheid en van harte een discipel was. Daarom versperden zij ook de weg tot de beide apostelen uit angstige voorzorg, in plaats van dat zij hem de weg baanden.

a) Hand. 22: 17

Een zwaar en pijnlijk begin voor Paulus dat  hij, nauwelijks de vijand ontkomen, door de jongeren niet werd aangenomen. Maar denkend aan zijn vroeger leven verwondert hij zich er niet over dat men hem verafschuwt en hij verdraagt het geduldig dat de broeders zich met billijke  schroom  van  hem  verwijderd  houden.  Daaruit  blijkt  de  waarachtigheid  van  zijn bekering, dat hij, die eertijds zo heftig woedde, nu rustig verachting en vervolging verdraagt. Maar vanuit deze vernedering is hij tot de hoogste hoogte verheven, zodat hij tot aan het einde van de wereld de grote leraar van de kerk blijven zal.

27. Maar Barnabas, die vroegere Leviet uit Cyprus, van wie wij in hoofdst. 4: 36v. hoorden en die  tijdens  de  verspreiding  van  de  gemeente  zich  waarschijnlijknaar  zijn  vaderland  had begeven, daar veel onder de Joden had gearbeid (hoofdst. 11: 19) en sedert de herstichting

van een gemeente te Jeruzalem zich aan deze opnieuw had aangesloten, trok zich Saulus aan, hem tot zich nemende. Deze begon hem het eerst vertrouwen te schenken, onderzocht nader omtrent hem en zijn levensloop en werd nu geheel voor hem gewonnen, zodat hij geruime tijd zeer nauwmet hem verbonden bleef (hoofdst. 11: 25v., 30; 12: 25; 13: 1-15, 40 Deze leidde hem  tot  de  apostelen,  die  eerst  nog  met  groot  wantrouwen  tegenover  hem  stonden  en verhaalde hun op grond van hetgeen hij van Saulus had vernomen, hoe hij op de weg de Heere  gezien  had  en  dat  Hij  tot  hem  gesproken  had  en  hoe  hij,  Saulus,  te  Damascus vrijmoedig, met alle vertrouwen en openlijk gesproken had in de naam van Jezus (vs. 3-22). Daarop erkenden zij hem dadelijk als discipel en openden hun hart voor hem.

In  Damascus  was  voor  Saulus  de  uitgang  versperd  geweest,  in  Jeruzalem  vond  hij  de geestelijke ingang in de gemeente een poos gestremd.

Wij hoeven ons er niet over te verwonderen dat het niet slechts de verkeerdheid van de wereld is  een  ernstige  zinsverandering  en  waarachtige  bekering  niet  te  geloven,  alle  zonden  en vroegere misstappen ook een veranderde en wedergeborene onbarmhartig te verwijten, maar het is ook een bij zoveel huichelarij en leugen zeer juiste maatregel van voorzichtigheid voor de christenen, niet iedereen die veel van bekering en genade spreekt, dadelijk met open armen als een broeder op te nemen. Men moet eerst de geesten beproeven en de vruchten van de bekering  afwachten,  ja het  is een heilzame beproeving  van de ootmoed  van de bekeerde zondaar, dat hij in zo’n wantrouwen van de goeden de bittere naweeën van zijn oude zonden nog moet smaken en niet als het ware in triomf de poort van de genade ingaat. Maar wanneer een gebroken ziel zich geduldig buigt onder zulke verootmoedigende ervaringen en getrouw betoont door een nieuwe wandel dat het haar ernst is met haar gemoedsverandering, dan zal zij ook als Saulus haar Barnabas vinden.

Het  kruis  van  de  verbanning  van  de  zijde  van  de  broeders  is  nooit  geheel  van  Saulus afgenomen; later moest hij voortdurend zijn apostolische leer tegen de valse leraars, die in de gemeente  indrongen,  verdedigen  (1  Kor.  9).  Dat  eigenaardige  kruis  was  een  bestendig gedenkteken daarvan, dat hij de gemeente van God had vervolgd; maar de Heere wist het voor hem nog op een bijzondere wijze voordelig te maken, want de moeite die hij had om zich zelfs met de andere apostelen nauw te verbinden, gaf hem tevens een onafhankelijkheid van hen en was aldus een bevestiging van zijn apostolisch ambt, dat hij onmiddellijk van de Heere had ontvangen. Barnabas verkrijgt reeds nu een helderder licht over het belang van Saulus’ bekering dan in die tijd nog zelfs de apostelen hadden. En dat was eveneens een bijzondere wijsheid van de Heere in de leiding van zijn kerk, dat Hij aan de apostelen, van wie toch de stichting van de kerk was uitgegaan, ondanks haar verlichting door de Heilige Geest,  nog  velerlei eenzijdigheden en verkeerde begrippen liet  openbaar  worden,  die pas langzamerhand, dikwijls door onderricht van anderen, konden worden weggenomen. Zo werd verhoed dat zij een te groot overwicht over de gemeente verkregen; zij moesten voortdurend leren dat hun de anderen tot hun eigen ontwikkeling en verdere opbouw even nodig waren, als zij voor hen. Zij, de verheven apostelen, leerden dan ook graag van de geringsten van hun broeders en beroemden zich voor hen niet op hun onfeilbaarheid. Hoe meer iemand vol is van de Heilige Geest, hoe opmerkzamer hij ook is voor ieder bewijsje van de Heilige Geest bij anderen, dat hij niet heeft.

28. En hij, Saulus, was met hen, met de beide apostelen, vooral met Petrus gedurende de volgende  vijftien  dagen  (Gal.  1:  18),  ingaande  en  uitgaande  te  Jeruzalem;  hij  hielp  de apostelen tevens bij hun werkzaamheid.

29. En vrijmoedig sprekende in de naam van de Heere Jezus, hetgeen hem nu ook spoedig meer vertrouwen bij de leden van de gemeente verwierf (Gal. 1: 22vv.), nam hij vooral het werk  van  Stefanus  weer  op  Zo  sprak  hij ook  en  redetwistte  met  de  Griekse  Joden,  de Hellenisten (hoofdst. 6: 1). Hij toch voelde zich vooral gedwongen om te werken tot bekering van de  Joden,  hetgeen hij ook bij gelegenheid van het  gezicht  dat  hij in de tempel had, openlijk voor de Heere uitsprak met de begeerte om juist op dit arbeidsveld werkzaam te mogen blijven (hoofdst. 22: 17vv.). Maar deze Hellenisten met de overige Joden, die hem evenals vroeger Stefanus een hardnekkig tegenstrevende gezindheid toonden, trachtten hem te doden. Zo zag Saulus dadelijk vervuld wat de Heere bij de zo-even medegedeelde openbaring had betuigd: "zij zullen uw getuigenis van Mij niet willen aannemen. "

30. Doch toen de broeders dit te weten kwamen, dat men evenals zes jaar geleden tegen Stefanus, nu tegen Saulus een moordplan had opgevat, voelden zich verplicht de uitvoering daarvan te verhinderen, hetgeen ook geheel overeenstemde met de wil van de Heere en met de aanwijzing die Hij zelf aan Saulus had gegeven (hoofdst. 22: 18). Zij leidden hem dan van Jeruzalem tot Cesarea Palestinae (Slotwoord op 1 Makk. No. 11c.) om hem veilig buiten bereik van hun vervolgingen te brengen en zij zonden hem weg met een schip naar één van de steden op de kust van Fenicië, wellicht Berytus, vanwaar hij vervolgens de landweg door Syrië insloeg (Gal. 1: 21) en zo naar Tarsen in Cilicië, zijn geboortestad ging. Hier bleef hij omstreeks drie jaar, totdat Barnabas hem weer naar Antiochië haalde (hoofdst. 11: 25v.).

Van deze werkzaamheid te Jeruzalem dateert het: "van Jeruzalem af en rondom tot Illyricum toe" in Rom. 15: 19

Ook te Jeruzalem treedt Saulus nog geenszins als apostel op, maar het is hem er om te doen, als discipel van Jezus erkend te worden, als een echt lid van de kerk van Christus door de broeders  te  Jeruzalem  te  worden  aangenomen.  Ook  zijn  getuigenis  van  Jezus  dat  hij  te Jeruzalem aflegde, heeft  nu het  karakter van de uiting van een eenvoudig, maar getrouw gelovig christen, niet van één die een opdracht heeft of een bijzonder beambte is.

Bij de openbaring in de tempel (hoofdst. 22: 17v.)

deelt de Heere aan Saulus reeds de aanwijzing mee: "Ik zal u ver onder de heidenen zenden. " Hij deelt hem dus zijn roeping mee tot apostel van de heidenen. Wanneer hij nu evenwel, ook nu hij van Jeruzalem weggaat, nog niet in dit apostolisch arbeidsveld intreedt, maar zich naar zijn vaderstad Tarsen begeeft, dan ligt daaraan ten grondslag dat dit nieuwe apostolaat eerst inwendig tot stand moet komen, totdat de Heere zelf het tijdpunt aanwijst waarop het aan het licht moet treden, voorzien van het zegel van de goddelijke oorspronkelijkheid.

De ouders van Saulus hadden hem eens van Tarsen naar Jeruzalem gezonden om hem te laten opvoeden als een toonbeeld van farizeese geleerdheid en gerechtigheid; maar als een geheel omgekeerd man keerde hij naar zijn geboortestad terug om daar door de Heere te worden gevormd tot een apostel van de heidenen.

Hij zal ook wel hier onder de mensen van zijn maagschap en onder zijn tijdgenoten (Gal. 1: 14) die enige naam verkondigd hebben, waarin de zaligheid is. Doch hoogstwaarschijnlijk heeft de jongst geroepene van Jezus’ apostelen ook hier moeten ondervinden dat de discipel niet beter is dan de Meester, dan Hij die gezegd heeft dat geen profeet aangenaam is in zijn eigen vaderland. Te Tarsen zal Saulus bij zijn overige pijnlijke, maar nodige ondervindingen ook deze verkregen hebben, hoe het evangelie een dubbele ergernis pleegt te zijn uit de mond

van degenen die men of als kind, of onder geheel andere omstandigheden, of in geheel andere gevoelens gekend heeft. En toch mag men erop vertrouwen dat ook daar de prediking niet geheel zonder vrucht zal gebleven zijn, al is het dan ook dat de toebrenging van velen in Tarsen,  of  het  stichten  van  een  christengemeente  in  die  hoofdstad  van  Cilicië  door  of onmiddellijk op de prediking van de uitnemende Tarser niet waarschijnlijk is.

C.  Vs.  31-43 Toestand  van de kerk  in het  Joodse land  sedert  Saulus’ bekering.  Petrus’ inspectiereis en wonderen te Lydda en Joppe.

31. Zo was dan in het jaar 36 n. Chr. de grote vijand van de christenen, Saulus, door zijn bekering  tot  Christus  een  vriend  geworden.  Dit  had  de  Joodse  partij  te  Jeruzalem  zeer ontmoedigd, zodat zij zich verder van alle vervolgingonthield. De gemeenten dan door geheel Judea en Galilea en Samaria hadden vrede, terwijl daarentegen omgekeerd het volk van de Joden vanaf dit jaar in allerlei onrust en beroering kwam. De christenen leefden rustig en werden in de volgende 5-6 jaren (hoofdst. 20: 32 Efeze. 4: 12; 1 Petr. 2: 5 1: 20) gesticht en wandelende, overeenkomstig hun roeping om het licht van de wereld te zijn (Matth. 5: 14vv.), in   de   vreze   van   de   Heere   en   de   vertroosting   van   de   Heilige   Geest,   werden   zij vermenigvuldigd. Het christendom breidde zich uit door de prediking van degenen die met de Heilige Geest vervuld waren (hoofdst. 4: 36).

Volgens hoofdst. 8: 1 hadden de christenen van Jeruzalem, daar zij door Paulus verdreven waren, zich allen verstrooid in de landen van Judea en Samaria. Volgens hoofdst. 8: 5vv. was Filippus in Samaria nog in het bijzonder werkzaam en volgens hoofdst. 8: 40 evangeliseerde hij op de kusten van Judea, tot hij zich vervolgens in Cesarea vestigde. Nu is tot hiertoe nog niet gesproken van gelovigen in Galilea; maar dat dezen er niet weinig waren, blijkt reeds uit 1 Kor. 15: 6 In al die streken waren de christenen reeds gedurende de tijd van de vervolging, die te Jeruzalem woedde van 33-36 n. Chr. (hoofdst. 8: 3) geheel of toch gedeeltelijk veilig. Daarna kwam echter een periode, waarin na de bekering van Paulus ook in Jeruzalem zelf zich weer discipelen rondom de apostelen konden vergaderen, zoals wij in vs. 26-38 hebben gezien.  Niet  alleen  omdat  de  overgang  van  deze  leider  van  de  gehele  beweging  tot  het christendom hen vanzelf reeds verlamde, maar er vallen ook in het jaar van zijn bekering, zoals reeds bij vs. 2 is opgemerkt, nog andere zeer gewichtige gebeurtenissen voor, die ertoe dienden om de christenen verademing te geven. Pilatus en Kajafas werden afgezet en Herodes van Galilea werd in een strijd met Aretas gewikkeld. Dat alles leidde de opmerkzaamheid en het interesse van de Joodse partij in de sekte van de Nazarener af en naar andere punten heen. En toen nu in het jaar 39 n. Chr. ook Herodes Antipas van zijn heerschappij werd ontheven, kwam  bijna  gelijktijdig  over  het  moederland  Judea  een  zware  druk  ten  gevolge  van  de dwaasheden  en  van  de  overmoedige  verachting  van  alle  recht  van  de  zijde  van  keizer Caligula. Eén van de vele dwaasheden van deze keizer was dat hij op goddelijke verering van zijn onderdanen aanspraak maakte. Terwijl nu zo’n verlangen bij de heidense volken in het algemeen  geen  tegenstand  ondervond,  moest  het  noodzakelijk  bij  de  Joden  tot  zware conflicten leiden. Deze namen het dan werkelijk zeer kwalijk op, toen te Jamnia de Filistijnse zeestad, de weinige buitenlanders die daar woonden, voor de keizer een altaar oprichtten en zij  verwoestten  het  dadelijk  weer.  Caligula,  die  zich  aan  de  weerspannige  Joden  wilde wreken, beval nu dat zijn beeltenis in de tempel te Jeruzalem zou worden geplaatst en droeg de Syrische stadhouder Petronius op voor de uitvoering van zijn bevel zorg te dragen. Bij Matth. 2: 20 Mt 2: 20 hebben wij reeds de afloop van die zaak meegedeeld. Natuurlijk hadden de christenen aan de verschrikkingen en angsten van die tijd, die van de herfst van het jaar 39 tot het begin van het jaar 41 duurde, niet onmiddellijk deel. De nood, die zo zwaar op het land drukte,  waarin  zij  te  doen  hadden  met  een  tweede  Antiochus  Epifanes,  maar  die  veel

machtiger en gewelddadiger was dan die Syrische koning  van 200 jaar geleden, was wel geschikt om de Joden te doen voelen wat hun woord, 9 jaar geleden uitgesproken (Joh. 19: 15) "wij hebben geen koning dan de keizer" eigenlijk te betekenen had, toen het aan hen werd bezocht. Dit zal er zeer toe hebben bijgedragen dat de gemeente, die in vrede werd gesticht, zich ook aanmerkelijk uitbreidde door toespraak van de Heilige Geest, hetgeen men zo kan opvatten dat de Heilige Geest door opwekking de gemoederen bereidde om aan de prediking van het geloof gehoor te geven. In die tijd (met inbegrip van de tijd in vs. 32vv. beschreven) of met hoofdst. 12: 24 heeft de Kerk onder de Joden wel het hoogste toppunt in zielenaantal bereikt. Mogen wij een gissing wagen, dan beliep dat getal wel twaalfduizend, maar het was altijd maar een brokstuk van het  geheel.  Om een volksgetal te zijn zouden uit elke stam twaalfduizend  nodig  zijn  geweest,  dus  tezamen  een  honderdvierenveertig  duizend;  zo’n menigte had voor het gehele volk kunnen gelden, zoals dat bij de latere bekering van het volk inderdaad zal worden verwezenlijkt. (Openb. 7: 4vv. ; 14: 1vv.).

Waar de Geest van de Heere met de verkondiging van het evangelie gepaard gaat, het woord van de prediking bezielt en vruchtbaar maakt, daar woont licht, leven en kracht, daar voert de genade  heerschappij  door  de  reine  goddelijke  waarheid,  daar  blijkt  het  dat  er  een  waar geestelijk christendom op aarde is. Elke afwijking van de waarheid die in Christus Jezus is, iedere miskenning en versmading van de Heilige Geest en zijn zaligmakende werking, wordt bron en oorzaak van verdeeldheid en van een kwijnende staat. Zo dikwijls de gemeente van de Heere niet beantwoordt aan de schone tekening die Lukas levert, wordt zij geroepen tot een ernstig onderzoek vanwaar dit zij en tot een biddende toeleg tot het herkrijgen van die vrede en dat heil, waarin de gemeente op deze aarde zou kunnen delen en waardoor zij een kweekschool voor hoger heil en eindeloos genot zeker zou mogen worden. Dat geve de grote en ontfermende God.

32. En het geschiedde, waarschijnlijk in het jaar 41 n. Chr., dus in de periode dat Herodes Agrippa  I  door  de  gunst  van  keizer  Caligula  weer  geheel  Palestina  onder  één  scepter verenigde Mt  2: 20, toen Petrus van Jeruzalem een reis maakte  om de christenen in het werkelijk deel van de streek Judea tot de vlakte van Saron te bezoeken (vs. 35; hoofdst. 8: 4v.) en rondtrok, op zijn reis allen die tot de gemeente behoorden, bezocht, dat hij ook kwam bij de heiligen (vs. 13) die te Lydda (vroeger Lod (1 Kron. 8: 12 1 Makk. 11: 34 woonden.

35. En zij zagen hem, hoe hij opeens zijn volle gezondheid terug had gekregen en zijn leden nu vrolijk en vrij kon bewegen, allen die te Lydda en Sarona woonden, in devruchtbare vlakte die van deze streken langs de kust van de zee zich naar Cesarea uitstrekt Joh 9: 2. Daar verrichtte Petrus  later  nog een ander wonder en was een geruime tijd onder die mensen werkzaam, die door deze wonderen voor het geloof in Christus werden gewonnen en zich bekeerden tot de Heere. Evenals zich de heidenen, toen zij christenen werden, daarmee van hun dode afgoden bekeerden tot de levende God (hoofdst. 15: 19; 20: 21, zo ook de Joden, die de ware God reeds kenden, tot Jezus als tot de Heer en Christus (hoofdst. 2: 36).

Na zijn wegleiding naar Asdod zagen wij de vroegere armenverzorger Filippus in hoofdst. 8: 40 waarschijnlijk van Jammia de gehele kust van Sarona tot Cesarea met de boodschap van het evangelie doortrekken. Gevolgen van zijn werkzaamheid worden niet vermeld, toch zijn die niet  geheel uitgebleven, want  te Lydda zijn heiligen, die Petrus op zijn reis eveneens kwam bezoeken en in vs. 36vv. horen wij behalve van de discipelin Tabitha, die vol goede werken en aalmoezen is, ook van discipelen die de apostel bij haar lijk roepen om woorden van troost over haar heengaan uit zijn mond te vernemen. Maar dat is nog niet al de vrucht die naar de raad van de Heere het door Filippus uitgestrooide zaad zou aanbrengen. Doch zoals

het bij de Samaritanen in hoofdst. 8: 5vv. ging, volgens de in Joh. 4: 35vv. uitgesproken regel: "het is de een die zaait, een ander die maait" zo zou het ook hier gaan. Indien de uitleggers er aan hadden gedacht dat het woord van Christus: "anderen hebben gearbeid en gij zijt tot hun arbeid ingegaan" Petrus op zijn weg naar Lydda begeleidde, zij zouden er voor bewaard zijn gebleven de uitdrukking in vs. 35 dat allen het wonder zagen en zich tot de Heere bekeerden, voor overdreven en voor een legende te verklaren. Dat Lukas niet allen zonder uitzondering als bekeerd wil voorstellen heeft geen bewijs nodig. Het is hier weer als in Sichar, dat het volk bij zijn bekering eendrachtig (hoofdst. 8: 6) wandelt en in zijn voorbeeld toont dat wat van Jeruzalem en het Joodse volk in het algemeen was gevraagd,  namelijk een christelijk worden van het gehele Israël (Rom. 11: 26), geenszins teveel was gevraagd Ac 9: 43. Op dit standpunt zullen wij ook aan de verlamde Eneas nog een andere betekenis moeten toekennen dan dat hij toevallig verlamd was, toevallig sedert 8 jaar ziek was, toevallig tot het Jodendom behoorde  en  toevallig  hier  met  Petrus  in  aanraking  kwam  om  door  hem  te  worden aangesproken en genezen. Daarbij weten de uitleggers meestal niets meer op te merken dan dat  hij, naar zijn Griekse naam te oordelen, waarschijnlijk een Hellenist  zal zijn geweest. Deze gevolgtrekking is even voorbarig als wanneer men de apostelen Andreas en Filippus (Joh. 12: 21vv. of de overste van de Joden Nikodemus Joh. 3: 1vv.) voor Hellenisten wil verklaren, omdat zij Griekse namen droegen. Eneas is zonder twijfel een Hebreeër geweest, evenals de evangelist Markus dat was ondanks zijn Latijnse naam. Hij was dan tevens een beeld van zijn volk en wel voornamelijk van zijn volk te Lydda en te Sarona, evenals die veertigjarige lamme, voor de poort van de tempel te Jeruzalem een beeld was van zijn volk Ac 3:  2.  Het  is nu  namelijk  ongeveer  acht  jaar  geleden dat  Filippus aan alle steden het evangelie predikte; maar afgezien van de betrekkelijk weinigen, die discipelen van Christus werden, zijn de anderen Joden gebleven en zijn zo die gehele tijd in geestelijke zin verlamd geweest, terwijl zij toch gezond en vol levenskracht hadden kunnen worden als zij slechts aan de naam van Jezus Christus zich hadden willen overgeven. Nu leidt de Heere in zijn genade Petrus op zijn inspectiereis en brengt hem ook naar Lydda en Sarona. Hij wil daarmee de belofte in Jes. 65: 8vv. vervullen die uitdrukkelijk Sarona noemt en op de periode die nu begonnen  is  betrekking  heeft,   hoewel  zij  ook  met   haar  eigenlijke  bedoeling  op  de eindgeschiedenis van Israël ziet. Saron is reeds in zoverre tot een woestijn geworden, als bijv. ook  van  Lydda,  dat  Josefus  als  een  dorp  beschrijft,  dat  in  grootte  voor  een  stad  niet onderdeed,   waarvan  Crassus,   de   quaestor  C.   Casaius  Longenus,   één  van  de  latere moordenaars van Caesar (slotwoord op 1 Makk. Nr. 9, c.) gedurende zijn bestuur over Syrië in de jaren 53-51 v. Chr. de inwoners als slaven verkocht had, omdat zij aan de opstand tegen de Romeinse oppermacht onder de beide laatste Makkabese vorsten hadden deelgenomen. Dat was de tijd waarin de profetie uit Micha 4: 14 begon vervuld te worden, een tijd waarop de oudtestamentische profetie veel meer ziet dan door de schriftverklaarders in de regel wordt erkend. Saron nu, de verwoeste, zal volgens het vroeger aangehaalde woord van Jesaja een schaapskooi worden. Dit geschiedt hier doordat de landstreek voor het christendom wordt gewonnen, hetgeen Petrus door zijn wonder spoedig tot stand brengt, nadat Filippus daartoe acht jaar geleden de basis heeft gelegd. Dit was juist in het bovengenoemde jaar 41 n. Chr. van groot gewicht. In dit jaar, zoals daarop reeds hierboven is gewezen, verkreeg Herodes Agrippa I van de keizer Claudius geheel Palestina ten geschenke. Daar deze vorst in hoofdst. 12 in de geschiedenis van de ontwikkeling van de apostolische kerk zo diep ingrijpt, zal het van belang zijn hem hier reeds nader te leren kennen. Hij was geboren in het jaar 10 v. Chr. als zoon van Aristobulus en van Berenice en als kleinzoon van Herodes de Grote en van Marianne aan de ene en van Salóme en Kostobarus aan de andere zijde (slotw. op 1 Makk. Nr. 11e). Kort voor de dood van de grootvader was hij als nauwelijks zesjarige knaap naar Rome gezonden, waar hij zich bij de jongere Drusus, de Zoon van keizer Tiberius aansloot, maar zich ook gewende aan een overdaad en een verkwisting, die geen maat of perk kende en

hem de ene maal na de andere diep in schulden bracht. Daar hij door de dood van Drusus zijn steun bij het hof had verloren, zag hij zich enige jaren daarna genoodzaakt Rome te verlaten en kwam, nadat zijn stiefoom Herodes Antipas Herodias, zijn zuster, tot vrouw had genomen, naar Palestina terug, waar hij in zijn verlegenheid om geld er reeds aan dacht zich van het leven te beroven. Toen trok zich zijn zwager hem eniger mate aan en gaf hem het nodige levensonderhoud, door hem tot opziener van de markt in de nieuwgebouwde stad Tiberias te benoemen. Toch kwam hij spoedig met hem in strijd. Nu wendde hij zich tot de Syrische stadhouder Pomponius Flaccus in Antiochië; toch duurde ook hier de vriendschap niet lang en zo besloot hij zijn geluk te Rome te beproeven, hetgeen hem op de weg van opnieuw schulden maken bracht en wel op kosten van zijn gemalin Kupros, een nicht van zijn vader. In de lente van het jaar 36 n. Chr. stelde hij zich aan de keizer Tiberias op het eiland Cupreae (Caspari aan  de  golf van Napels)  voor  en verkeerde nu  aan het  keizerlijke hof vooral met  Cajus Caligula, de latere keizer. De treurige toestand van zijn geldmiddelen deed hem wensen dat deze, zijn vriend, spoedig in de plaats van de oude Tiberias tot de troon mocht komen. Hij was onvoorzichtig genoeg dat uit te spreken. De keizer vernam het, liet hem boeien en in de gevangenis werpen, waar hij nu tot de dood van Tiberias (16 Maart van het jaar 37) zes maanden lang bleef. Toen Caligula op de troon kwam begon voor hem de tijd van geluk. Deze bevrijdde hem niet  alleen uit  de gevangenis en gaf hem voor  de  ijzeren ketenen,  die hij gedragen had, een gouden van gelijke zwaarte, maar schonk hem ook de vroegere tetrarchie van Filippus en die van Lysanias. Nadat hij nog anderhalf jaar te Rome was gebleven, keerde hij in de herfst  van het jaar 38 naar Palestina terug om de zaken van zijn rijk in orde te brengen. Hier wekte zijn optreden als koning de nijd op van zijn zuster Herodias, die er bij haar man Herodes Antipas op aandrong eveneens op de koningstitel aan te dringen; maar de zaak liep kwalijk af. Agrippa wist zijn zwager bij Caligula in verdenking te brengen. Deze zette Antipas van zijn vroegere heerschappij af en verbande hem naar Lyon in Frankrijk. Later schonk hij diens gebied eveneens aan Agrippa. Deze laatste vinden wij in de herfst van het jaar 40 weer te Rome, of liever te Puteoli (hoofdst. 28: 13). Hij bleef in de omgeving van de keizer, was ook nog te Rome aanwezig toen zijn voorstander op 24 Jan. van het jaar 41 vermoord werd en droeg er niet weinig toe bij dat nu Claudius op de troon kwam (Slotw. op 1 Makk. Nr. 9f). Daarvoor schonk deze hem vervolgens bij zijn vorige bezittingen ook Judea en Samaria en het overig deel van de tetrarchie van Lysanias. Zo scheen de politieke oplossing van de theocratie, zoals die volgens Luk. 3: 1 in die tijd plaats vond, toen met het optreden van Johannes de Doper de nieuwtestamentische vervulling van de oudtestamentische belofte haar aanvang nam, weer te boven gekomen. Het gehele heilige land was opnieuw onder één scepter  verenigd,  de  gunst  van  twee  keizers  had  de  avonturier  Agrippa  I  een  rijk  doen verkrijgen dat in omvang gelijk was aan hetgeen David en Salomo eens bezaten. En nu was Agrippa ook slim genoeg om zich door uitwendige daden van schijnvroomheid de gunst te verwerven van de Joden en de heersende partij van de Farizeeërs, terwijl de grondstellingen van zijn leven zo waren, dat de Sadduceeërs met hem konden tevreden zijn. Die gouden keten, die Caligula hem bij zijn bevrijding uit de gevangenis had geschonken, hing hij binnen de tempel boven de schatkist op. Deze moest "tot aandenken dienen aan zijn vroeger ongeluk en  als  getuigenis  van  de  verandering  ten  goede,  "  opdat  zij "een  bewijs  zou  zijn  zowel daarvan, dat het grote kon vallen, als daarvan dat God het gevallene weer zou oprichtten. " Tevens bracht  hij dankoffers met  de nauwgezetste opvolging van de wettige vormen; hij bestreed voor een groot aantal Nazireeërs de kosten (vgl. hoofdst. 21: 26vv.). Gaarne en voortdurend woonde hij te Jeruzalem en hield nauwkeurig de instellingen van de vaderen, zodat Josefus van hem getuigt: "zijn leven was onberispelijk en geen dag ging voorbij dat hij geen offer bracht. Zeer ijverig trad hij op als voorspraak voor zijn volk en het godsdienstig geloof van hen bij de Romeinse overheden en bewerkte bij deze alle mogelijke vrijstellingen. Toen   hij   daarop   op   het   loofhuttenfeest   van   het   jaar   41   volgens   oude   gewoonte

Deuteronomium las en bij het vers (17: 15): "gij zult geen vreemde man, die uw broeder niet is, over u mogen zetten" in tranen uitbarstte, omdat hij naar zijn oorspronkelijke afkomst een Idumeeër was, toen riep het volk hem toe: "Wees niet bezorgd, Agrippa. Gij zijt onze broeder, gij zijt onze broeder! " Is het niet alsof tegenover het volk van de Joden te Jeruzalem, dat in zelfbedrog leeft en door de farizeese gezindheid bezield is, dat Agrippa het begin van een nieuwe  tijd  van  geluk  meende  te  zien  aanbreken,  de  apostel  Petrus  met  een  bijzondere bedoeling te Lydda Eneas op  de ware Heiland  wilde wijzen,  toen hij zei:  "Eneas! Jezus Christus  maakt  u  gezond?  "  Zou  het  wel  teveel  gewaagd  zijn  als  wij  ons  vermoeden uitspraken dat juist dat voorval op het loofhuttenfeest de aanleiding is geweest waarbij de apostel zich geroepen voelde tot zijn bezoekreis naar het Westen? De zaak stond hem tegen. Hij moest daardoor tot de overtuiging komen dat voor het volk te Jeruzalem de tijd van de genade reeds zo goed als ten einde was en er op bekering niet meer kon worden gerekend, zodat hij zich gedwongen voelde zich elders een arbeidsveld te zoeken. En nu zou hij hier maaien, nadat vroeger een ander had gezaaid, zoals boven is opgemerkt. Te Jeruzalem werd aldus Gad en Meni, de God van het geluk en van het noodlot vereerd, wiens gunst in de heerschappij van Agrippa hun scheen toe te lachen. Zij schatten die hoger dan de genade van de Koning van de hemel, die deze hun vroeger in de oprichting van Zijn rijk in hun stad aanbood (hoofdst. 2: 1-6: 8). Zo snelden zij hoe langer hoe meer heen naar het gericht dat in Jes. 65: 11v. was aangekondigd. Te Lydda en Sarona werden de mensen die daar (in vs. 13v.) geloofden, met hun werkelijk gelukkig lot tegenover die vereerders van de geluksgod gesteld.

36. En te Joppe, een havenstad, ongeveer een uur van Lydda gelegen 1Ki 5: 9, was nog voordat Petrus zijn bezoekreis (vs. 32vv.) maakte, een zekere discipelin, genaamd Tabitha volgens de Aramese taal, Zebéa volgens de Hebreeuwse (2 Kon. 12: 1), hetgeen vertaald in de Griekse taal is: Dorkas, d. i. ree of gazelle De 14: 5. Deze was in haar christelijke wandel vol van goede werken en aalmoezen (vgl. Aanm. bij het boek Tobias 4: 11), die zij deed aan de armen en de weduwen (vs. 39)

37. En het geschiedde in die dagen, toen Petrus te Lydda verbleef, dat zij ziek werd en aan die ziekte stierf; en toen zij haar gewassen hadden om haar voor de begrafenis gereed te maken 2Sa 3: 31 legden zij haar in de opperzaal De 22: 8.

38. En daar Lydda dichtbij Joppe lag, zonden de discipelen, die hoorden dat Petrus daar was, hetgeen hun nu pas ter ore kwam, of als zij het reeds wisten, toch nu pas hun belangstelling opwekte, twee mannen tot hem om hem te vragen of hij, indien hij niet mocht van plan zijn zijn reis naar Joppe voort te zetten, toch onder die omstandigheden niet zou dralen, zich haasten zou tot hen over te komen.

40. Maar nadat hij hen allen had uitgedreven (Luk. 8: 54) knielde Petrus neer en bad. En nadat  hij zich  van  het  gebed  weer  had  opgericht,  zich  kerende  tot  het  lichaam,  zei hij: "Tabitha, sta op! " En zij deed haar ogen open en Petrus gezien hebbende, zat zij overeind; zover was zij weer hersteld in het  leven teruggekeerd, dat zij zich weer op haar bed kon oprichten.

41.  En hij gaf haar  de hand  en richtte haar  op,  als teken dat  zij nu  geheel in leven en gezondheid en kracht werd hersteld (Luk. 7: 16) en de heiligen en de weduwen geroepen hebbende, opdat zij nu weer in de kamer zouden binnenkomen, stelde hij haar levend voor hen (2 Kon. 4: 36).

42. En dit werd bekend door geheel Joppe. Men verhaalde aan ieder wat er in de christelijke gemeente was voorgevallen en velen van de Joodse bewoners, die zich tothiertoe nog van de gemeente hadden verwijderd gehouden, geloofden in de Heere (Joh. 8: 30; 10: 42
zich bij Zijn volk aan.

HOOFDSTUK 10

BEKERING VAN DE HOOFDMAN CORNELIUS OP DE PREDIKING VAN PETRUS

F. Hand. 10: 1-11: 18 : De inleiding van de eerstelingen van de heidenen in de christelijke kerk   door   Petrus.   "   Diens   voorbereiding   tot   dit   werk   door   een  gezicht   en   diens rechtvaardiging van zijn handelwijze voor de gemeente te Jeruzalem.

1. Volgens het bericht in hoofdst. 9: 43 bleef Petrus enige tijd te Joppe en had daar de zegen dat allen die te Sarona woonden, zich bekeerden tot de Heere. En er was een zeker man te Cesarea aan de zee (hoofdst. 8: 40), een stad die 8 mijlen noordelijk van Joppe ligt. Deze man, met name Cornelius, was een hoofdman over honderd Mt 8: 7, uit de afdeling, genaamd de Italiaanse.

2. Godzalig van hart en vrezende God met geheel zijn huis (Joz. 24: 15), zodat hij de God van Israël als zijn God diende en, al sloot hij zich ook niet bepaald bij het Jodendom aan, doende vele aalmoezen aan het volk van Israël, aan de arme Joden die te Cesarea woonden. Zo toonde hij zijn genegenheid voor hen, die hij als leden eerde van het uitverkoren volk van God (Dan. 4: 24 Rom. 3: 1v.). En bovendien bad hij God gedurig dat deze hem vrede en zaligheid mocht geven.

Omtrent Cesarea aan de zee, dat Herodes de Grote in twaalf jaren bouwde en omstreeks het jaar  9  v.  Chr.  inwijdde,  hebben  wij  reeds  in  het  slotwoord  bij  1  Makk.  Nr.  11c  het voornaamste opgemerkt. Evenals Samaria had ook deze stad een sterk kasteel en was nu in de tijd van de zeven Romeinse landvoogden, onder wie Judea van 6-41 n. Chr. stond, gewoonlijk hun residentie, vanwaar zij soms, maar vooral op de hoge feesten, naar Jeruzalem kwamen. De bevolking was een gemengde, uit heidenen en Joden, toch vormden de eersten het grootste aantal en bestonden meestal uit Grieken en Romeinen. Voor hen had dan ook Herodes de Grote heidense tempels opgericht met schitterend versiersel; vooral onderscheidde zich de grootse Augustustempel, die tegenover de haven op een heuvel lag  en  reeds van ver de zeevaarders in het oog viel. Wel bleef Jeruzalem de nationale hoofdstad, maar Cesarea werd sedert het de zetel van de landvoogden werd, tot de officiële verheven en verloor ook deze rang niet, toen het land met het jaar 41 n. Chr. onder de heerschappij van Herodes Agrippa I kwam, zoals uit hoofdst. 12: 19vv. blijkt. Met Jeruzalems verwoesting in het jaar 70 verkreeg zij  zelfs  de  waardigheid  van  de  enige  hoofdstad  en  de  naam  Cesarea  Palaestinae  Een afbeelding van haar in haar tegenwoordige toestand zou aan ons oog niets dan een puinhoop voorstellen; want in het jaar 1265 heeft Sultan Baibars haar geheel verwoest, zodat niet één steen op de andere is gebleven. Het is nu opmerkelijk dat de Heere juist hier hem verkiest, die de eersteling van de heidenen in de volle zin van het woord was, om hem in Zijn rijk in te lijven, zonder dat hij in enig opzicht vooraf tot het Jodendom behoorde. De kamerling uit het Morenland in hoofdst. 8: 26vv. die Filippus doopte, was ook wel een heiden, maar deze was toch reeds zover bij de Joodse godsdienst ingelijfd als dit voor een onbesnedene mogelijk was. Hij was tenminste een proseliet van de poort en stond ongeveer op gelijke lijn met de Samaritanen, in zoverre deze bij alle minachting, waarmee de strenge Joden hen behandelden, toch niet volstrekte vreemdelingen waren. De hoofdman Cornelius te Cesarea wordt echter door Petrus in vs. 28 werkelijk als vreemdeling behandeld. Hoezeer deze ook een vereerder van de ware God was en als godzalig en godvrezend met zijn gehele huis wordt geroemd en hoewel anders de uitdrukking "godvrezend" een gewone aanwijzing is van de proselieten of Jodengenoten (hoofdst. 16: 26, 34; 16: 14), wil Lukas toch hier, waar hij aan deze uitdrukking de andere "godzalig" laat voorafgaan, iets anders zeggen. Hij wil zonder twijfel alleen de man

als  iemand  karakteriseren  die  zich  vrijwillig,  wat  denkwijze  en  huiselijke  godsverering aangaat, aan het Jodendom had aangesloten, zonder zich door enige officiële daad uitwendig aan Israël te hebben verbonden. Wellicht zullen vele zaken en daaronder de erkentenis dat ook het Jodendom nog de volle zaligheid niet deelachtig maakte, hem van zo’n aansluiting hebben  teruggehouden.  Hij  wilde  zijn  toekomst  niet  vooruitlopen  en  in  de   hoogste aangelegenheid van zijn leven niet vroeger beslissen dan dat hij tot een vaste overtuiging was gekomen en volkomen helderheid had verkregen. Des te meer worstelde hij nu door gebeden en aalmoezen met God, dat deze hem op de rechte weg mocht leiden en tot leven en vol genot mocht brengen (vs. 4). Was hij niet, wat het uitwendige aangaat, tot hiertoe nog van het Jodendom verwijderd gebleven, was hij reeds een proseliet van de poort geweest, zoals de uitleggers veelal aannemen, dan zou het geheel onverklaarbaar zijn waarom door de Heere een zo bijzondere openbaring moest worden gedaan om Petrus te bewegen in het huis van deze man te gaan en hem en de leden van zijn familie te dopen. Juist te Cesarea had immers Filippus sedert hoofdst. 8: 40 zijn woonplaats genomen. Nu zou het toch veel meer voor de hand hebben gelegen Cornelius met zijn behoefte naar die man te verwijzen, die reeds de Joodse kamerling in het rijk van Christus had ingeleid, of, wanneer nu eenmaal Petrus zijn zielverzorger moest zijn, wat een bekrompen en zijn hoge plaats in de kerk onwaardig apostel had hij dan niet moeten zijn, indien voor hem een eenvoudige aanwijzing van boven door een engel,  zoals  acht  jaar  geleden  bij  Filippus,  of  een  ingeving  van  de  Heilige  Geest  niet voldoende waren geweest om de opname in het nieuwtestamentisch genadeverbond bij zo iemand te doen plaatshebben die niet ver meer was van het Koninkrijk van God. Bovendien was dit geval niet het eerste van die aard en aan dat van de Samaritanen zo geheel gelijk. Tot dergelijke overwegingen en gevolgtrekkingen zijn wij echter niet beperkt. Deze maken een zaak slechts hoogstwaarschijnlijk, maar leiden niet tot de onvoorwaardelijke zekerheid zelf, waarom het ons hier toch te doen moet zijn. Opdat wij echter een vaste grond onder de voeten zouden hebben, spreekt het gezicht dat Petrus in vs. 10vv. in verrukking van zinnen heeft, het ondubbelzinnig uit dat Cornelius, wat het uitwendige aangaat, nog geheel en al een heiden is. De onderscheiding van reine en onreine dieren, zo hebben wij ons bij Lev. 11: 2 overtuigd, had  in  de  wet  geen  ander  doel dan  om het  onderscheid  voor  te  stellen  dat  God  in  de geschiedenis van het heil had gesteld. De Heere had Israël tot een eigen volk verkoren en in een bijzondere verhouding tot Zichzelf geplaatst; alle overige volken had Hij daarentegen hun eigen wegen laten gaan en overgelaten aan de ontwikkeling van de zondige natuur, die in de mens is. Dit wilde Hij ook op het gebied van de natuur op symbolische wijze uitdrukken en daardoor levendig in de gedachten bewaren. Als het nu voor een Joodse man een ongewone zaak is met een vreemdeling in enige aanraking te komen (vs. 28), was dat juist de door God gewilde  werking  of  de  praktische  toepassing  van  die  Mozaïsche  spijswetten.   Nu  is daarentegen de tijd gekomen dat de Heere de muur die tussen beide was, wilde afbreken (Efeze. 2:  14)  en ook aan de heidenen vrije en onbegrensde toegang tot Zijn rijk geven. Waarom zij bij hun intreden het Jodendom geheel mogen voorbijgaan, zodat ook het proseliet zijn van de mindere graad niet meer in aanmerking komt, daarvoor zullen wij later de redenen duidelijk maken, voor het tegenwoordige houdt ons eerst de overweging bezig waarom deze beslissende wending in de geschiedenis van de ontwikkeling van de apostolische kerk juist te Cesarea voorvalt. Cesarea was die stad in het gebied van het heilige land waar het heidendom het erfdeel van de Heere enigermate had verslonden (2 Sam. 20: 19). Niet alleen was zij dadelijk  door  Herodes  geheel  en  al  in  heidense  stijl  aangelegd  en  tot  ontwikkeling  van heidense beschaving in godsdienstig en sociaal opzicht bestemd, maar daar had zich ook de Romeinse opperheerschappij, toen het land geheel en al haar was toegevallen, geheel huiselijk neergezet  en  de  afdeling,  die  de  Italiaanse  heette,  was  het  sprekendste  bewijs  voor  die huiselijke  nederzetting.  Nu  moest  juist  in  deze  stad  het  christendom  veroverend  in  het heidendom dringen en met zijn eerste overwonnen buit een teken oprichten, dat van nu aan

steeds meer en meer zou worden vervuld wat in Jes. 53: 12 is voorzegd over de lijdende Knecht van God: "Ik zal Hem een deel geven van velen en Hij zal de machtigen als een roof delen.  " Wat  de  bovengenoemde afdeling aangaat,  waarvan Cornelius de hoofdman was, moeten wij aanmerken dat zij niet moet verward worden met de "keizerlijke, " die in hoofdst. 27: 1 wordt genoemd. Over de laatste zal daar het nodige worden opgemerkt, voor zover dit mogelijk is; hier wordt gesproken van één van de vijf cohorten (afdeling van 6-700 man) Mt 26: 47, die gewoonlijk te Cesarea gestationeerd waren. De legioenen van de Romeinen, die in de  oosterse  provincies  waren,  bestonden  meestal  uit  inheemse  soldaten.  Afzonderlijke cohorten waren daarentegen uit Italianen gevormd, en heetten dan Italiaanse. Cornelius was dan, zoals zijn Latijnse naam daarop wijst, van Romeinse afkomst. Het zou vreemd kunnen voorkomen  dat  hij met  de  cohorten,  waartoe  de  door  hem gecommandeerde  compagnie behoorde, ook nu nog in Cesarea was, daar toch sedert het jaar 41 n. Chr. zoals wij hebben gezien, Herodes Agrippa I tot heer van het land was verheven. Niemand van de uitleggers denkt aan deze verandering, maar zij behandelen de zaak, als was er nog altijd een Romeins landvoogd  geweest.  Intussen  vinden  wij  reeds  onder  Herodes  Antipas  een  Romeinse hoofdman te Kapérnaüm Mt 8: 7 en dus bracht de omstandigheid dat Agrippa koning was geworden, geenszins een dadelijk aftrekken van de cohorte van Cesarea teweeg; het land bleef evengoed Romeins als vroeger en zou ook zeer spoedig weer Romeins worden. Nu is ook de Romeinse nationaliteit niet zonder betekenis. Juist Rome en het westen komen, bij het woord van de Heere dat het rijk van God van de Joden zal worden weggenomen en de heidenen zal worden gegeven en bij hetgeen Paulus van een volheid van de heidenen zegt, die eerst moet zijn ingegaan voordat Israël uiteindelijk nog zal worden gered (Matth. 21: 43 Rom. 11: 25v.), nog in bijzondere mate in aanmerking ("Re 10: 11" en "Re 11: 2. De roeping van de heidenen begint dus met een man uit die heidenen, die kat exochnof in de eerste plaats de heidenen uitmaken aan wie het rijk van God zal worden gegeven, zodat het zijn vrucht zal voortbrengen.  Hierdoor  wordt  dadelijk  aangewezen  wat  de  kerkgeschiedenis  later  heeft bevestigd, dat de oosterse heidenwereld niet die kan zijn, die tijdens de periode van Israëls verwerping de plaats van het uitverkoren volk zal vervullen en om zo te spreken het pleroma daarvan  (Matth.  9:  16)  zal  vormen.  De  Grieks-Oosterse  heidenwereld  moet  zeker  het feitelijke,  werkelijke begin maken van een christelijke kerk  uit  de heidenen en zo  zal de volgende stap in de roeping van de heidenen de stichting van de gemeente te Antiochië zijn (hoofdst. 11: 20vv.); en Antiochië zal spoedig in de plaats van Jeruzalem de metropolis of moederstad van de christelijke gemeenten worden (hoofdst. 13: 1vv. ; 14: 26vv. ; 15: 35vv. ; 18: 22vv. Over de Grieks-Oosterse christenheid zal om haar verderf te zijner tijd door het mohammedanisme  een  ellende  komen,  waaronder  zij  42  maanden  in  profetische  zin  (30 jaren), als onder de ban moet liggen, zodat zij geen leven meer in zich heeft. Daarom wordt, ten teken dat Gods rijk op dit gebied geen eigenlijk blijvende woonplaats vindt, Paulus reeds op zijn tweede zendingsreis door de Heilige Geest verhinderd het woord in Azië te spreken. Hij moet naar Europa (hoofdst. 16: 6vv.) en evenals te Efeze, heeft hij zelfs te Korinthe geen rust, hij moet naar Rome (hoofdst. 19: 21 Rom. 1: 9vv.). Dat hij hier nu werkelijk aan het doel van zijn loopbaan gekomen is en deze niet wordt afgebroken, al is het ook dat hij niet tot Spanje voortgaat, zoals hij zich heeft voorgenomen (Rom. 15: 24 en 28), doet de Heere hem kennen  door  de  openbaring  in  hoofdst.  23:  11  Evenzo  hebben  ook  alle  bijzondere omstandigheden  en  voorvallen in deze geschiedenis, die wij voor ons hebben, profetische betekenis. Zo is, om nog een punt aan te voeren, naast het feit dat te Cesarea het intreden van Petrus uit de Jodenwereld in de heidenwereld plaats vond, tevens de andere op te merken, dat hier later ook de strijd tussen Joden en heidenen ontbrandde, die de Joodse oorlog en de verwoesting van Jeruzalem door de Romeinen ten gevolge had (zie Aanm. II. d. onder No. 3).

3. Deze was eens na voorbereiding door vasten gedurende verscheidene dagen in zijn huis aan het bidden dat God hem tot volle kennis van de waarheid en tot het kiezen van de rechte weg mocht brengen (vs. 30 Dan. 9: 1vv.). Toen zag hij in een gezicht, dat hij in wakende toestand ontving, hoewel hij in hogere verrukking was, duidelijk, zodat hij daarover niet in twijfel hoefte te zijn, omtrent het negende uur van de dag, ‘s middags om 3 uur (hoofdst. 3: 1) een engel van God in de gedaante van een man in blinkend kleed (vs. 31)) tot hem in de kamer waarin hij zich bevond (Luk. 1: 28) binnenkomen en tot  hemzeggen: Cornelius! De engel noemde hem bij zijn naam en stelde hem daardoor als het ware aan God en de hemelse wereld voor (Jes. 43: 1; 45: 4; 55: 54, Matth. 10: 1).

Wat  baatte hem de goede getuigenis die hij had  bij het  gehele volk  van de Joden? Zijn geweten zei hem dat hij een zondaar was en dat al de weldaden die hij aan heel het volk deed, niet in staat waren de zonden van zijn hart te bedekken of schoon te wassen voor de ogen van een heilig God. Vergeving van de zonden! In zijn gedurig bidden tot God zal hij ook daarom gebeden hebben! Maar wie verzekerde hem dat hij verhoord werd? En als zijn gedurig bidden door een gedurig zondigen werd afgewisseld, moest hij niet vrezen dat dit gedurig zondigen hem de vrucht  van zijn gedurig  bidden zou doen verliezen? Ach,  wel  menigmaal zal hij gesidderd hebben bij de gedachte dat niet alleen de deugden, die heel het volk in hem prees, maar ook de gebeden, die hij in de eenzaamheid opzond, verwerpelijk waren voor God. Nee, hij moest een heel ander, een veel beter mens zijn dan hij was, zou God hem of zijn gebeden kunnen aannemen, veel godvruchtiger, veel heiliger. Hoe zou hij het worden? Hoe zou hij de kracht van de wet en de macht van de zonde in zijn hart verbreken? Hoe zou hij beletten dat, "als hij het goede deed, het kwade hem bijlag? ". De besnijdenis, niet van Jood en proseliet van de gerechtigheid, maar de besnijdenis van het hart, deze ontbrak hem; met welke handen zou zij geschieden? En als zij niet geschiedden zou, hoe zou daar, bij al zijn deugd, bij al zijn lof uit mensen, bij al zijn gedurig bidden, ooit ware rust of vrede voor zijn ziel zijn? Ellendig mens, wie zou hem verlossen uit het lichaam van de dood? Wie? God, die het alleen kan doen. God, die reeds op weg was om het te doen. Cornelius zou God leren danken, door Jezus Christus, ook zijn Heer! - God, die reeds op weg was. De geschiedenis van de zegening van Cornelius met al wat hem ontbreekt is reeds aangevangen. Hij staat reeds op de weg, waarop men het  heil van de Heere ziet. Niet  dat  Hij van een heiden een  proseliet  van de poort geworden is; niet zijn vele weldaden aan het volk van God bewezen, niet deze dingen op zichzelf hebben hem een eind ver gebracht of waardig gemaakt dat God het overige zal doen; maar de inwendige zucht naar waarheid, die hem tot de poort van het heiligdom gedreven, de oprechte lust om God te dienen die hem in waarheid en niet slechts in naam tot een godzalige en godvrezende gemaakt heeft, de honger en de dorst naar de gerechtigheid, die hem gedurig het aangezicht van God doen zoeken en de vurige begeerte om in alle heiligheid, in alle liefde te wandelen, ziedaar wat door Gods genade reeds gegroeid was in dit hart; ziedaar wat door dit hart trouw bewaard en gekoesterd werd om tot het geloof in Christus, om tot het genot van de zaligheid door Hem voor te bereiden. In de vruchtbare grond van zijn hart  roeren en ontwikkelen  zich  reeds  de  kiemen,  die  straks  aan  het  licht  zullen  treden,  die  door  het schoonste zonlicht zullen bestraald worden, om vruchten voor God te dragen. Maar nog is het duister in dat hart, duister en pijnlijk en onstuimig. Gij, die de wegen van de Heere met die oprechte zien wilt, treed binnen in het huis, treed in het eenzaam bidvertrek van de hoofdman over honderd. Zie hem daar in het uur van het gebed staan voor het aangezicht van God, zie hem daar voor Gods aangezicht neergevallen. Hij heeft het krijgsmanszwaard afgegespt van zijn heupen, maar in de geestelijke strijd van vasten en bidden worstelt hij met God. En hij gedraagt zich vorstelijk en hij overwint.

4. Toen hij hem zag, merkte hij onmiddellijk dat hij hier niet met een mens te doen had. En hij,  de  ogen  op  hem houdende  om zijn  wezen  goed  te  onderscheiden  en  zeer  bevreesd geworden zijnde, omdat hij nu overtuigd werd dat hem een bode van God was verschenen die tot de onzichtbare wereld behoorde, zei hij in antwoord op die aanspraak: Wat is het, Heere! dat gij mij hebt bekend te maken of te bevelen? En hij, de engel, zei tot hem: uw gebeden en uwaalmoezen (vs. 2) zijn bij God in gedachtenis gekomen, zodat Hij aan u doen zal naar de begeerte die gij voor Hem hebt uitgesproken. (Ex. 2: 23v. Ps. 141: 2).

5. En nu, zend mannen als boden naar Joppe (hoofdst. 9: 36vv.) en ontbied tot u van daar een zekere Simon, die bijgenaamd wordt Petrus (Matth. 10: 2).

6. Deze is daar te gast Lu 2: 7 bij iemand die eveneens Simon heet, (hoofdst. 9: 43), een lederbereider, die zijn huis heeft bij de zee en dus niet  moeilijk zal te vinden zijn. Deze, Simon Petrus (vs. 5) zal u zeggen wat gij doen moet om zalig te worden (hoofdst. 11: 14).

Bekend   is   de   regel:   "nulla   fides   pietasque   viris,   qui  castra   sequuntur,   "   maar   de krijgsmansstand en de godsvrucht zijn niet met elkaar in strijd, want de eerste is niet tegen de regels van Christus, hij verzekert  de rust  binnen het  land en beschermt  tegen uitwendige gevaren.

Het militaire element is onder de beide bedelingen en op meerdere plaatsen in de Schrift een hoog geschat en bevoorrecht iets. Strijd en krijg zijn in een wereld van zonde onvermijdbaar, onmisbaar, heilzaam en de krijgsmansstand, hiermee in overeenstemming, is voorzeker geen lagere dan de andere in de ogen van Hem, die Zich evenzeer als Krijgsman en als Vredevorst verheerlijkt onder de beide bedelingen.

Romein van het hoofd tot de voeten had Cornelius toch geen hart voor de Romeinse goden; hij was één van de Japhetskinderen, die in de veroverde tenten van Sem zelf veroverd was door de God van Sem (Gen. 9: 27).

Zoals Cesarea het heidense Rome in Palestina vertegenwoordigde, zo vertegenwoordigde de hoofdman Cornelius de vromen, de mensen van het verlangen te Rome en in de heidenwereld in het algemeen. De macht van zijn godsdienstig leven betoont zich daardoor, dat hij zich een gehele gemeente van verwanten, vrienden, knechten en soldaten had gevormd (vs. 7v., 24 en 27) - een soort van kerkje voor zijn intreden in de kerk.

Uit  de  woorden  van  Petrus  in  vs.  36vv.  blijkt,  dat  Cornelius  gehoord  had  van  de geschiedkundige feiten van het christendom. Dit kon zeer gemakkelijk plaatsvinden, daar de armenverzorger Filippus reeds geruime tijd te Cesarea predikte (hoofdst. 8: 40). Daardoor nu werd  zijn  inwendige  onrust  en  zijn  verlangen  versterkt  om  licht  te  krijgen  omtrent  de gewichtigste aangelegenheden van zijn hart. Hij zal gevoeld hebben dat  juist deze nieuwe godsdienst, door de één hevig veroordeeld, door de ander met vreugde aangenomen, de ware was  en  alleen  geschikt  om de  diepe  behoefte  van  zijn  gemoed  te  bevredigen.  Hij zocht daaromtrent licht in het gebed, en om zich des te ongestoorder te kunnen wijden aan de beschouwing van goddelijke zaken, verbond hij daarmee het vasten.

Uit de verhoring merken wij de inhoud van zijn gebed op. Hij wist wel van de prediking van de vrede door Jezus Christus en naar vrede begeerde zijn gehele hart: de Joden hebben Hem aan het kruis gehecht, maar zijn discipelen zeggen dat Hij leeft, als Heiland van de zondaren, zoals ik er één ben - o dat ik Hem mocht kennen! zo stortte hij zijn hart voor God uit. Deze

heiden had geleerd wat de Joden over  het algemeen niet wilden verstaan, dat zonder een Heiland die leven en zaligheid geeft in vergeving van de zonden, de godzaligheid een zoeken zonder vinden en de godsvrucht een moeite zonder verkwikking is.

Hij had het geloof dat God een Hoorder van de gebeden is, de Hoorder vooral van een bepaald gebed om licht, om waarheid, om uitkomsten, om openbaring meer en meer in hart, gemoed en in het leven. Dit mogen in onze dagen van de Jood, van de heiden leren die naamchristenen, die de predik- en bidstoel durven te betreden met het verborgen of reeds openbaar  te  kennen  gegeven  gevoel,  dat  het  gebed  om van  God  iets  te  verkrijgen,  een dwaasheid is!

De uren van gebed zijn de ware uren van genade, wanneer de engelen van God het liefst komen, wanneer de weg open, het verkeer levendig is tussen hemel en aarde, tussen God en de mens (hoofdst. 9: 11v.).

Bij dag, dus niet in een droom, wel in een gezicht, in extatische toestand, ziet Cornelius een engel van  God  bij zich  binnentreden.  De  engel was  geen  product  van  zijn  extase,  maar objectief daar aanwezig, doch niet voor ieder zichtbaar, alleen voor zijn door de extatische toestand geopend oog.

Dat hier een engel in de zichtbare wereld treedt, toont dat wij nu weer staan aan een bijzonder punt van de ontwikkeling van het godsrijk; want bijna alle van de vele engelenverschijningen, die ons in het woord van God zijn meegedeeld, hebben een nauwe betrekking op dergelijke keerpunten.

Op andere wijze handelt God met de hoofdman Cornelius dan met de Moorse kamerling. Voor de laatste voert een engel, waarvan hij niets ziet of hoort, de begeerde uitlegger van de profeet Jesaja tot hem; aan de eerste vertoont zich in een gezicht een engel met de aanwijzing dat hij Petrus moet laten halen. Cornelius was een heiden, de kamerling een Jodengenoot. God sprak met de Jodengenoot door de profeet Jesaja ter voorbereiding voor de prediking van Filippus; met de heiden wilde Hij spreken door een boodschap van de engel, opdat Petrus des te zekerder  en blijer zijn evangelisch vredewerk mocht volbrengen aan deze onbesnedene, maar toch aan God welbekende vreemdeling. Het gebed noemt de engel het eerst, als hij zegt: "uw gebeden en aalmoezen zijn bij God in gedachtenis gekomen. " De aalmoezen zelf hebben geen  vleugels om voor God op te stijgen, maar het  gebed neemt  ze mee. God heeft  de aalmoezen van  Cornelius goed begrepen; zij waren een vrucht  en een belijdenis van zijn geloof, bezield en gedragen door de zucht: "ach Heere, versmaad niet mijn dienst aan Uw volk! " Vroeg hij zijn eigen hart of God zijn gebed verhoord en zijn aalmoezen aangenomen had, dan verkreeg hij op z’n hoogst een "misschien" ten antwoord, want met smart voelde hij de afstand en het vreemde, waarin hij zich bevond (Efeze. 2: 12) en zijn ziel was als een vogel die rond het verborgen nest vliegt en de opening niet kan vinden die naar binnen leidt. Maar nu zou hij het vinden en ervaren dat hij niet tevergeefs had gezocht. In deze zin waren zijn gebeden en aalmoezen bij God in gedachtenis gekomen.

Dat Cornelius het bevel ontvangt Petrus te laten roepen en dus Petrus tot hem moest komen, wees des te duidelijker aan dat Cornelius zich niet tot het Jodendom, maar dat het rijk van God zich tot de heidenen moest wenden.

7. En toen de engel die zo tot Cornelius sprak, zoals zo-even is meegedeeld, weggegaan was, (want hij was, hoewel alleen in een gezicht te aanschouwen, werkelijk enlichamelijk bij hem

geweest  (Luk.  1:  38),  riep  hij,  Cornelius,  die  in  dit  ogenblik  uit  de  toestand  van geestverrukking weer in de natuurlijke toestand terugkeerde, twee van zijn huisknechten, die tot de burgerlijke stand behoorden en een godzalige krijgsknecht, die één van degenen was die als afdeling militairen onder zijn commando stonden en die gedurig bij hem waren, om de dienst van ordonanzen bij hem waar te nemen (Matth. 8: 9).

8. En toen hij hun alles verteld had, zonder in enig opzicht te verbergen welke openbaring hem ten deel was gevallen en welk bevel God hem had gegeven, zond hij hen naar Joppe met de genoemde opdracht (vs. 5v., 17v., 22).

Dat Cornelius niet gewezen wordt op Filippus, de evangelist, die toch zo nabij was (hoofdst. 8: 40; 21: 8) maar op Petrus, heeft daarin eenvoudig zijn grond, dat de opname van deze eersteling van de heidenen zo plechtig mogelijk moest geschieden en onmiddellijk door het middelpunt van de apostolische gemeente moest plaatshebben. Daarom mag  geen mindere dan Petrus de menselijke bemiddeling bij deze bekering doen plaatshebben.

Men merkt het aan Cornelius in hetgeen hij nu doet, hoe blij zijn ziel is dat hij eindelijk iets zekers omtrent de weg van de zaligheid zal vernemen; hij maakt het niet in stilte af als iets, waarover men zich eigenlijk schaamt, als iets, dat men eigenlijk voor de mensen niet wil laten bekend worden.

Het nederige, maar in de geschiedenis zo bijzonder gewichtige gezantschap zal bestaan uit een drietal mannen uit Cornelius’ eigen huis en militaire gezantschappen.

Aan zijn godvruchtig en liefderijk bestuur had Cornelius het te danken dat het hem nu niet ontbrak aan mannen, aan wie hij zich bij zo’n gewichtige zaak kon toevertrouwen. Wat een liefelijke vertrouwelijkheid brengt toch de godsvrucht aan in huisgezin en ambt! De grootste heer kan niet  zoveel respect  en  liefde  verkrijgen als hij, die de zijnen in zijn huis en de onderdanen in zijn ambt naar Gods wil begeert. Merkt men dat ook niet dagelijks op, zo openbaart het zich toch in bijzondere omstandigheden.

De eersteling van de heidenen leidde zijn gehele huisgezin, dat hij in de vreze van God had bestuurd en zijn gehele commando tot de Heere Jezus, evenals later de purperverkoopster en de gevangenbewaarder te Filippi in hoofdst. 16.

9. En de volgende dag, terwijl deze drie mannen die de vorige avond van Cesarea waren gegaan, reisden en daar zij die nacht waren voortgegaan, 8 mijlen of 13 uren bijna geheel hadden afgelegd en nabij de stad Joppe kwamen, a) klom daar, te Joppe, Petrus op het dak van het huis van zijn gastvriend, dat aan de zee gelegen was (vs. 6), om te bidden omtrent het zesde uur, ’ s middags om 12 uur. Het aanhouden in het gebed toch was voor hem een hoofdzaak in zijn apostolisch ambt,  evenalshet  volharden in de prediking van het  woord (hoofdst. 6: 4) en nu was het één van de gewone uren van gebed (Ps. 55: 18 Dan. 6: 10 Joh. 4: 6).

a) 2 Kon. 4: 33 Matth. 6: 6

10. En hij werd onder zijn bidden hongerig en begeerde te eten; hij wenste door enige spijze te nemen (hoofdst. 20: 11) de lichamelijke behoefte te vervullen, om niet gestoord te worden in zijn verdere gemeenschapsoefening met God. Daarom gaf hij beneden aan de bewoners van het huis bevel dat zij hem het nodige zouden gereed maken. En terwijl zij het bereidden en

hijzelf nog op het dak onder de vrije hemel was, viel door het onmiddellijk ingrijpen van God, die hem nu een openbaring wilde schenken, raakte hij in zinsverrukking 1Ki 22: 22.

Dat in vs. 3-6 Cornelius zelf een goddelijke boodschap ontvangt en wel nog vóór Petrus, moet ons een bewijs zijn dat, hoewel God de heidenen in hun wegen heeft laten gaan, Hij ze toch niet heeft verlaten, dat Hij niet slechts is de God van de Joden maar ook de God van de heidenen (Rom. 3: 29), maar dat nu, omdat de bekering van de eerstelingen uit de heidenen, de bekering van Cornelius en van zijn huis, het onmiskenbare zegel van de goddelijke wil moest dragen, de onmiddellijke aanwijzing aan Petrus het allerminst mocht ontbreken, spreekt vanzelf.

Zorgvuldig wordt in de mededeling van Lukas alles afgesneden wat ons aan een natuurlijk voorval zou kunnen doen denken. Petrus had reeds zijn gebed beëindigd; hij voelde weer zijn lichamelijke behoeften en wachtte op het eten; hij was dus in een stemming die wel als minste voor hemelse verschijningen toegankelijk is: daar kwam de zinsverrukking over hem.

Het woord extase betekent ten eerste de toestand dat men buiten zichzelf is en wordt daarom ook dikwijls in de zin van verwondering of ontzetting gebruikt (hoofdst. 3: 10 Mark. 5: 42 Luk. 5: 26). Vooral wordt het echter gebruikt voor een toestand van geestelijke opgewektheid, die ook wordt te kennen gegeven door de uitdrukking "in de Geest zijn" (Openb. 1: 10), dus van  een  verrukking  met  het  specifieke  karakter  waartoe  een  onderdrukt  of  opgeheven wereldbewustzijn behoort, die echter moet worden gedacht als verbonden met een verhoging van het Godsbewustzijn. Hoewel nu dergelijke voorvallen worden voorgesteld als werkingen van  de  genade,  verklaart  toch  Paulus,  die  deze  in  de  brieven  aan  de  Korinthiërs  het nauwkeurigst  schildert,  dat  zij  geenszins  de  hoogste  graad  van  ontwikkeling  van  het inwendige leven zijn.  Beter  is het  onder  de volkomen invloed  van  de Geest  het  heldere bewustzijn  te  kunnen  hebben.  Wij  vinden  dan  ook  niet  dat  de  Verlosser  zelf  Zich  in toestanden bevond, die aan de extase ook maar verwant zijn. In Hem is de hoogste werking van de Geest altijd verbonden met het helderste bewustzijn.

11. En hij zag in die verrukking de hemel boven zich geopend en uit die geopende hemel een zeker vat tot hem neerdalen als een groot linnen laken, aan de vier hoeken gebonden met touwen, waardoor het op en neer kon worden getrokken en daardoor nu was neergelaten op de aarde.

12. Waarin waren, zoals Petrus zag, nu hij het voor zich had, al de viervoetige dieren van de aarde, zonder onderscheid tussen reine en onreine, zoals dat in Lev. 11 was bepaald en evenzo zonder onderscheid onder elkaar vermengd, de wilde en de kruipende dieren, en de vogels van de hemel.

13. En er kwam toen een stem van boven tot hem: Sta op, Petrus! slacht van deze dieren wat gij daaruit wilt nemen en eet om uw honger te stillen.

14. Maar Petrus zei: Geenszins, Heere! Ik zal er niet toe komen om hier de hand aan te slaan, onverschillig welk dier ik aangrijp; want a) ik heb in mijn hele leven nooit iets gegeten dat onheilig of onrein was. Ik heb mij streng gehouden aan de wet van Mozes (Ezech. 4: 14), hoe zou ik dan nu, zoals daarop vooral Uw bevel schijnt te doelen, een onrein dier nemen en tot spijs voor mij bereiden!
a) Lev. 11: 4 Deut. 14: 7

15. En de stem kwam voor de tweede maal tot hem, om die afwijzing, hoe juist ook volgens de vroegere stand van zaken, toch voor deze tijd onrechtmatig te verklaren: a) Hetgeen God door Zijn zo-even u gegeven bevel "slacht  en eet" gereinigd heeft, zult  gij niet  door uw weigering "geenszins Heere! " voor onheilig houden, zodat gij u ook zo in uw apostolisch ambt zoudt gedragen.

a) Matth. 15: 11 Rom. 14: 17, 20; 1 Tim. 4: 4

Ziet daar, christenen uit de heidenen! het hemels gezicht. Daardoor, op die dag en op dat uur en die plaats aan de apostel van de besnijdenis is te verstaan gegeven dat ook voor u, reeds nu en  onmiddellijk,  de  weg  naar  de  hemel  openstaat  door  het  evangelie,  zonder  enige tussenkomst van de wet. Ziedaar wat de ziel van Simon Petrus verruimt en de weg ontsluit voor de grote schare, met aan het hoofd een Romeins hoofdman; de schare, die achttien eeuwen lang niet opgehouden heeft aan te groeien, en waarvan de volheid aan het einde van de eeuwen zal worden aanschouwd. Hadt gij dit visioen grootser, verhevener, hemelser en naar uw verstand goddelijker gewild? Bevalt u het vierhoekige laken, het gedierte, het weinig edel denkbeeld van slachten en eten niet? Bewondert liever de kuise eenvoud, de bepaalde duidelijkheid, de rijke zin ervan. Liefelijk buigt zich de hemelse wijsheid in het van de hemel ter aarde dalend laken tot de aarde neer, als zij haar bovennatuurlijk gezicht aan de menselijke toestand van de apostel aanpast en ook op die onvergetelijke dag de hoogste onderwijzing in de  eenvoudigste  vorm  inkleedt,  overvloed  van  aardse  spijzen  tonende,  om  op  een  wijd geopende  hemel  te  wijzen.  Ja,  de  tijd  zal  komen  waarop  een  apostel  in  de  hoogste geestverrukking als in de hemel zelf verplaatst rondom de troon de schare aanschouwen zal die niemand tellen kan, uit alle volken, talen,  natiën, zingende voor God en het Lam het eeuwig  lied.  Maar  om  nu  terstond  de  apostel  van  de  besnijdenis  te  bewegen  tot  de heidenwereld, die hem wacht, in te gaan, met onbesnedenen te eten en hun te verkondigen de zaligheid in Christus door het geloof zonder enig werk van de wet, daartoe is zeker meer geschikt het gezicht van een laken met rein en onrein gedierte, een prozaïsch: "Sta op, Petrus, slacht en eet, " en het alle terughoudendheid overwinnende: "hetgeen God gereinigd heeft zult gij niet voor onheilig houden. "

16. En dit, namelijk wat die eerste (vs. 13) en die tweede stem (vs. 15) liet horen, geschiedde tot driemaal en het vat, zoals dat in vs. 11v. beschreven is, werd weer opgenomen in de hemel, nadat het doel bereikt was, namelijk om daardoor de apostel een openbaring te geven.

Was de toestand van de gemeenten van het Joodse land, zoals die in eerdere hoofdstukken en als laatste nog in hoofdst. 9: 31vv. ons beschreven werd, de toestand van dit land en volk in het algemeen geweest, of ook maar de hoop aanwezig dat zich deze gezindheid meer en meer door het gehele volk van de Joden zou uitbreiden, dan zou de verdere loop van ontwikkeling en verbreiding van het geloof in Jezus geen andere zijn geweest, dan dat de heidenen met aflegging	van	hun	nationale,	van	de	afgodendienst	min	of   meer	doordrongen eigenaardigheden in het organisme van het Joodse volk, dat door het  geloof aan Christus vervuld en volmaakt was, waren ingeleid. Wij weten echter reeds dat de opperste leiders van het volk zich tegen het geloof in Christus verklaarden en ook de menigte van het volk tot diezelfde gezindheid omtrent het evangelie hebben verleid, zodat, wanneer er ook door het gehele land christelijke gemeenten verstrooid zijn, deze toch slechts een klein gedeelte van het  volk  uitmaken en slechts voor een uitlezing kunnen worden aangezien, waartegen de menigte van de ongelovigen en vijandigen des te sterker afsteekt. Wanneer nu, hetgeen de daarop volgende gebeurtenissen (hoofdst. 12) nog meer bepaald en meer zeker aan de dag zal brengen, noch de oversten, noch het volk, noch het hoofd, noch de leden door het geloof in

Jezus de hun gegeven bestemming vervullen, dan kunnen, zoals vanzelf spreekt, de heidenen niet door zich met de Joodse nationaliteit te verenigen in de gemeente worden opgenomen en het rijk van God, waarvoor de plaats in Israël en Jeruzalem sedert duizenden jaren door Gods tekenen en wonderen is voorbereid, moet voortaan een vorm aannemen die aan Israëls volk en land ook volstrekt niet meer herinnert. Reeds zijn aanwijzingen gegeven en voorbereidingen gemaakt die betrekking hebben op de weg die het rijk van Christus nu zal inslaan. Maar nu (ongeveer twee jaar vóór de moord op de eerste apostel, waardoor Herodes Agrippa I het Joodse volk een gunst wil bewijzen en waarbij hij spoedig nog een tweede denkt te voegen) moet deze weg nog op bijzondere wijze bepaald en door goddelijke openbaring vastgesteld worden. Willen de Joden het rijk van God niet aannemen, dan gaat het over tot de heidenen. Hun  geheiligde  nationaliteit  zal  de  eersten  geen  nut  meer  doen  en  de  heidenen  zal  hun onheilige nationaliteit geen nadeel meer veroorzaken. Nu hebben de ware kinderen van de profeten en van het verbond, dat God met de vaderen heeft gemaakt (hoofdst. 3: 25), zij die de verkiezing van de genade, het overblijfsel in Israël uitmaken (Rom. 11: 7; 9: 27, en geen schuld hebben aan de afval en de verharding van hun volk, een moeilijk standpunt. Zij kunnen noch het verleden noch de toekomst van Israël loslaten, waarvan hun geloof in Christus hen niet heeft losgemaakt, maar waarmee hij hen integendeel des te inniger heeft verbonden. Hun geloof toch  zegt  dat  Jezus  de  Christus  is  en  wat  is  dat  anders  dan  de  samenvatting  en vervulling van de gehele oudtestamentische belofte? Hun hoop voor de toekomst is dat de Heere, in wiens vreze zij wandelen, Zich in de hemel heeft teruggetrokken, om later terug te komen en de tijd van de verkwikking aan te brengen en de wederbrenging van al wat God gesproken heeft door de mond van al zijn heilige profeten van het begin aan (hoofdst. 1: 6; 3: 20v.). Zij kunnen Israël niet loslaten zonder hun eigen inwendig leven en wezen te verbreken en toch zullen zij het niet alleen zien en beleven, maar ook eraan meewerken dat het rijk van de  zaligheid  een  vorm zal krijgen  die  alle  samenhang  met  Israël verloochent.  Er  bestaat slechts één middel, waardoor deze tegenspraak weggenomen, deze hardheid verzacht wordt, namelijk dit, dat de apostelen en de leden van de eerste gemeente weten dat het de Heere zelf is die deze ontwikkeling van Zijn rijk heeft besloten en gewild. Daar hun wandelen is in de vreze van de Heere, is in de wil en raad van de Heere alles voor hen opgesloten wat hun lief en dierbaar is en buiten deze wil en raad willen zij niets vasthouden, hoe heilig het hun ook overigens  is. Daarom vinden wij nu ook in dit  gedeelte een grote uitgebreidheid. Terwijl eerder de bekering van duizenden te Jeruzalem met weinige woorden is verhaald, worden in het voor ons liggend bericht, dat zich toch maar tot een kleine kring beperkt, dat over de bekering   van   een   enkele   man   en   van   zijn   vrienden   gaat,   de   kleinste   details   en omstandigheden, tijden en plaatsen nauwkeurig en zorgvuldig meegedeeld en daarbij wordt het reeds eerder verhaalde niet door eenvoudig terug te wijzen verondersteld als reeds bekend te zijn, maar telkens herhaald, zodat het visioen dat Cornelius had (vs. 3-6; 10-32; 11: 13v.) en het gezicht dat Petrus had, beiden driemaal (10-16, 28; 11: 5-10 bericht worden. Deze in het  oog vallende uitvoerigheid moet  ons metterdaad bewijzen wat  een groot  gewicht  de berichtgever aan de inhoud van dit gedeelte hecht en inderdaad is er nauwelijks een andere gebeurtenis van de Heilige Schrift, waarin op een betrekkelijk klein gebied de wonderen zich zo opeenhopen als hier. Eerst verschijnt aan Cornelius in de toestand van verrukking de engel die hem gebiedt Petrus van Joppe te ontbieden. Op de volgende dag, terwijl de boden op weg naar  Joppe  zijn,  wordt  aan  Petrus  door  een  symbolisch  visioen  de  gelijkstelling  van  de heidenen met de Joden ten opzichte van het toetreden tot het rijk van God bekend gemaakt; daarop openbaart bij de aankomst van de boden de Geest hun komst aan Petrus en geeft het bevel  dadelijk  met  hen  mee  te  gaan;  met  de  wonderbare  inleiding  van  het  slot  van  de samenspraak  tussen  Petrus  en  Cornelius  stemt  de  wonderbare  mededeling  van  de  Geest overeen, die zich door spreken en talen openbaart. Dit alles leidt tot het doel waarop al deze wonderen zien, tot de doop van de heidenen door de apostel. Gewoonlijk geeft men een

voorstelling, alsof de hinderpaal die bij de overgang van het  Koninkrijk van God van de Joden tot de heidenen (Matth. 21: 43) moest worden overwonnen en de gemoederen van de personen, die geroepen waren om te handelen, een Joodse bekrompenheid van hart was. Men behoorde echter toch wat  meer achting te hebben voor de naam van de  eerste onder de apostelen, voor zijn ons authentiek overgeleverde werken en woorden en eindelijk voor de Heilige Geest,  zodat  men zich van zo’n verwijt  onthield  en  liever  de vraag  stelde of de hinderpaal niet eerder een objectieve was, die dus ook niet door menselijke gedachten en woorden, maar alleen door goddelijke daden kon worden weggenomen.

De openbaring die aan Petrus in een visioen bij een extatische zielstoestand was gegeven, wijst op de zending tot de heidenen. Niet de ethische opheffing van de levitische wetten van reinheid voor de Jodenchristenen moest daardoor worden bekend gemaakt, maar aan Petrus moesten alle bedenkingen worden ontnomen, die hem verhinderden zich tot prediking van het evangelie direct met heidenen in te laten. Deze moesten van hem weggenomen worden op grond van een goddelijke beslissing en wel eens voor altijd, want de openstelling had in de bekering  van  Cornelius,  die  nu  zou  plaatshebben  geenszins  haar  uitsluitend  doel,  maar daarmee werd een grondstelling vastgesteld. Dat heidenen in het algemeen bekeerd werden en in  het  rijk  van  Christus  zouden  ingaan,  kon  voor   de  apostelen  tengevolge  van  de voorzeggingen van het Oude Testament en de uitdrukkelijke bevelen en beloften van Christus nooit twijfelachtig zijn, zoals dan ook Petrus zelf reeds in zijn rede (hoofdst. 3: 25v.) op de bekering van de heidenen heeft gewezen. Maar dat heidenen onmiddellijk in de gemeente van Christus  kunnen  opgenomen  worden,  daarvan  hadden  de  apostelen  nog  geen  begrip, integendeel veronderstelden zij dat deze alleen onder voorwaarde van enige overgang tot het volk  van Israël,  al was het  ook  zonder  bepaalde inlijving  door  de besnijdenis,  christenen konden worden. Het visioen heeft nu tot zijn hoofdinhoud: "wat God gereinigd heeft zult gij niet  voor  onheilig  houden.  "  De  menigte  dieren  die  Petrus  mocht  zien,  werden  toch neergelaten uit de hemel en uit de hemel kan toch niets anders neerdalen dan wat rein en goed is.  Dat  is  een  zinnebeeld  van  die  heidenen,  zoals  Petrus  die  erkentenis  in  vs.  34v. uitdrukkelijk uitspreekt, die God zelf door zijn voorkomende genade in staat heeft gesteld te worden aangenomen, dus gereinigd heeft.

Goed beschouwd was het bij de instelling van de mozaïsche spijswet niet zo dat enige dieren uit de anderen, die rein waren, voor onrein, maar zo dat enige uit de onreine voor rein werden verklaard. Evenals God uit de zondige onreine mensheid Abrahams zaad had uitverkoren en het tot Zijn volk door de besnijdenis gereinigd heeft, zo heeft Hij uit de onreine natuur een aantal diersoorten voor zijn volk om te eten en voor Zichzelf als offer geheiligd. Heeft Hij nu, zoals het gezicht in de eerste plaats wil zeggen, de gehele natuur gereinigd, dan houdt dit in dat  ook  de  kroon  van  deze  natuur,  de  mensheid,  in  haar  geheel gereinigd  is  en  zo  het onderscheid niet  alleen van reine en onreine aard, maar ook van heidense en uitverkoren mensheid is opgeheven.

Petrus had zeker bij zijn gebed ditmaal bijzonder ernstig gebeden om de uitbreiding van het evangelie,  dat  was  zijn  geestelijke  honger.  Toen  werd  hem echter  een  spijze  toegereikt, waarvoor hij afschrok, want zich onmiddellijk tot de heidenen te wenden met de boodschap van het evangelie kwam hem nog voor als een misdaad tegen de heilige beschikking van God.

Toen Petrus de hemelse stem hoorde zeggen: "sta op, slacht en eet" hield hij dat voor een verzoeking, ongeveer op de wijze als waarop de Rechabieten verzocht werden tot het drinken van  wijn  (Jer.  35:  5),  of  hij  zich  misschien  door  zijn  honger  zou  laten  verleiden,  de waarneming van de Joodse spijswetten uit het oog te verliezen. De Heere toch beproeft soms

de Zijnen, om ze te laten opmerken of zij Hem ook in de aanvechting gehoorzaam Zijn en Hem oprecht liefhebben (Deut. 13: 3). Daarom was hij het zeer spoedig met zichzelf eens hoe hij zich moest gedragen; met woorden, die aan de afkeer van de profeet Ezechiël voor alle gruwelijk vlees herinneren, schrikt hij voor zo’n maaltijd terug; hij begreep nog niet dat onder het laken, dat van de hemel was neergelaten en daarna weer werd opgetrokken, de Kerk van God werd voorgesteld, waarin nu niet alleen Joden maar ook heidenen zouden ingaan en ook moesten vergaderd worden. Het "slacht en eet" moest dan voor hem betekenen: "dood in hen het oude en verenig ze met u tot het nieuwe leven in Christus. " Tot driemaal komt de stem tot hem: "wat God gereinigd heeft, zult gij niet voor onheilig houden" d. i. niet tot iets, waarmee gij in geen aanraking zoudt mogen komen; want tot driemaal was hem vroeger (Joh. 21: 15vv.) door de Heere bevolen: "weid Mijn schapen, " tot driemaal moet hem daarom worden aangewezen dat de Heere niet alleen schapen had in de stal van de levitische gemeente van Israël. En Petrus zei na de derde maal niet meer: "Nee. " Hij heeft zich aan het einde van zijn loopbaan, toen hij oud was geworden (Joh. 21: 18) door de anderen, die hij lief had, laten leiden, waarheen hij niet wilde.

17.  En  omdat  Petrus,  uit  die  toestand  van  verrukking  (vs.  10)  weer  in  de  natuurlijke teruggekomen, in zichzelf twijfelde, nadacht, zonder van zichzelf tot de juiste helderheid te kunnen komen wat toch het gezichtmocht zijn, wat het hem wilde mededelen (Luk. 8: 9), het gezicht dat hij zo-even gezien had, maakte Gods leiding het hem duidelijk. Ziet, de mannen, die door Cornelius gezonden waren en die nu hun weg geheel hadden afgelegd, terwijl zij in vs.  9  nog  pas  nabij  de  stad  waren,  gevraagd  hebbende  naar  het  huis  van  Simon,  de lederbereider (vs. 6), stonden, nu men hen de weg gewezen had, aan de poort van het door hen gezochte huis.

18. En iemand geroepen hebbende uit het huis, vroegen zij, om ook omtrent het laatste punt dat  voor  hen  van  gewicht  was  zekerheid  te  verkrijgen  en  om het  verzoek  dat  hun  was opgedragen te kunnen uitspreken, of Simon, bijgenaamd Petrus (vs. 5), daar verblijf hield?

19. En toen Petrus, zoals in vs. 17 van hem verhaald wordt, aan dat gezicht dacht en ten gevolge daarvan van het vragen en roepen van de mannen aan de poort niets merkte en deze ook  niet  aanstonds  werden  binnengelaten,  omdat  daarbinnen  in  het  huis  niemand  in  de nabijheid was die hen had kunnen antwoorden en de deur openen, zei de Geest tot hem door openbaring in zijn binnenste (hoofdst. 8: 29): Zie, drie mannen staan beneden en zoeken u.

20. a) Daarom, laat hen niet langer zoeken, maar sta op, ga naar beneden langs de trap van het huis die naar de straat voert (Matth. 24: 17) om hen te ontvangen en reis morgen zonder te twijfelen, nadat zij voor deze dag in het huis zijn geherbergd, met hen naar de plaats vanwaar zij zijn gekomen. Betwijfel het niet meer of zo’n meegaan wel geoorloofd is: Want Ik, de Heere, die nu door Mijn Geest tot u spreek, heb hen door Mijn leidingen en aanwijzingen (vs. 3vv.) gezonden.

a) Hand. 15: 7

Door het driemaal gehoorde woord in vs. 15 had Petrus tenminste zoveel begrepen dat God hem  door  het  bevel  in  vs.  13  niet  had  willen  verzoeken,  maar  dat  het  daarmee  ernstig gemeend was, dat hij dus in een zekere voor hem nog onbekende zaak eenvoudig had te gehoorzamen. Ook dat was hem bewust, dat het een zaak moest zijn waarbij hij in gevaar was om naar zijn eigen denkbeelden voor onheilig en onrein te houden wat God als gereinigd

aanzag. Wellicht dacht hij bij zijn peinzen, als hij toch de zaak niet kon vinden, aan het woord van Christus in Joh. 13: 7

God verbindt het einde van het gezicht en de aankomst van de gezanten van Cornelius zo wonderbaar met elkaar, dat het lijkt alsof hij met de ene hand het gezicht getoond en met de andere de gezanten naar het huis van Simon had geleid.

Petrus was nog boven op het dak, toen de drie mannen aan de deur van zijn huis kwamen; hij hoorde niets van hun roepen en vragen. Eerst moest hij op buitengewone wijze vernemen dat het gezicht, waarover hij nadacht en de drie mannen, die hem zochten, bij elkaar hoorden als boog en pijl van één schot, of als tekst en melodie van één lied.

Zoals aan de ene zijde op te merken is dat de berichtgever de onmiddellijke betrekking van God tot de heidenen bepaald wil doen voelen, daar deze mannen uit eigen beweging komen en woonplaats en naam van de apostel reeds weten, zo blijkt aan de andere zijde dat men wil doen  opmerken,  hoe  Petrus  door  onmiddellijk  goddelijke  opdracht  omtrent  dit  geval  is ingelicht; want de ontmoeting van de apostel met de boden van Cornelius is niet door het zoeken en vragen van deze, ook niet door eigen nadenken of eigen inwendige stem bewerkt; het is de persoonlijke Geest van God, die tot hem spreekt. Zo staan pas de aanwijzingen aan de zijde van de heidenen en aan de zijde van de gemeente van Israël in juist  evenwicht. Cornelius is door de engel op de persoon van Petrus gewezen, die hem bepaald is aangeduid en genoemd en Petrus is geroepen tot de personen, die hem nu zijn voorgesteld, de dienaren door Cornelius afgezonden, om een onderwijzing te geven die voor hem, die tot handelen geroepen was, noodzakelijk was.

21. En Petrus, die de leiding van de Geest onmiddellijk volgde, ging naar beneden naar de mannen die door Cornelius tot hem gezonden waren en nog altijd buiten het huis voor de deur stonden. En toen hij hun nu zelf het antwoord gafop hun roepen en vragen (vs. 18), zei hij, zodat ook uiterlijk verwezenlijkt werd wat de Heere, wiens dienaar hij was, in Jes. 65: 1 voorzegd had: Zie, ik ben het die gij zoekt, namelijk Simon, bijgenaamd Petrus. Wat is de reden van uw komst? Wat wilt gij van mij?

22.  En zij zeiden:  "Cornelius,  een hoofdman over  honderd van de afdeling,  genaamd de Italiaanse, een rechtvaardig man, (de boden noemen hem naar de eigenschap die zij als zijn onderdanen  in  de  eerste  plaats  hadden  opgemerkt)  en  godvrezend,  zoals  zijn  aalmoezen bewijzen, en die goedegetuigenis heeft bij het hele volk van de Joden (Luk. 7: 3vv.), alhoewel hij voor zijn persoon nog een vreemdeling is en buiten het burgerschap van Israël staat (Ef. 2: 12), heeft een bijzonder gezicht gezien. Hij is door goddelijke openbaring vermaand door een heilige engel die tot hem gekomen is, dat hij u zouontbieden in zijn huis en dat hij van u woorden van zaligheid zou horen, zoals God u die zou ingeven (hoofdst. 5: 20), opdat hij zou weten wat hij doen moet (vs. 3vv., 33)

24. En de volgende dag, de vierde nadat de engel tot Cornelius was gekomen (vs. 3vv.), kwamen zij tegen 3 uur in de middag (vgl. vs. 30 met vs. 3) te Cesarea. De reis van Petrus ging dus niet zo spoedig als die van de boden van Cornelius, maar duurde 12 uur langer (vgl. vs. 3 met vs. 9). En Cornelius verwachtte hen reeds sedert de morgen van die dag en had, toen hij   de   komst   van   Petrus   begon   te   verwachten,   zijn   familie   en   zijn   bijzonderste, meestvertrouwde vrienden bijeengeroepen.

Cornelius heeft zijn vrienden en bloedverwanten, die van dezelfde gezindheid waren als hij, samengeroepen; ook zij moesten de man van God zien en horen; de dag moest een waar familiefeest worden en wel een edeler dan de zogenaamde familiefeesten, waarop men alleen tot volle schotels en bekers nodigt.

24. En de volgende dag, de vierde nadat de engel tot Cornelius was gekomen (vs. 3vv.), kwamen zij tegen 3 uur in de middag (vgl. vs. 30 met vs. 3) te Cesarea. De reis van Petrus ging dus niet zo spoedig als die van de boden van Cornelius, maar duurde 12 uur langer (vgl. vs. 3 met vs. 9). En Cornelius verwachtte hen reeds sedert de morgen van die dag en had, toen hij   de   komst   van   Petrus   begon   te   verwachten,   zijn   familie   en   zijn   bijzonderste, meestvertrouwde vrienden bijeengeroepen.

Cornelius heeft zijn vrienden en bloedverwanten, die van dezelfde gezindheid waren als hij, samengeroepen; ook zij moesten de man van God zien en horen; de dag moest een waar familiefeest worden en wel een edeler dan de zogenaamde familiefeesten, waarop men alleen tot volle schotels en bekers nodigt.

25. En toen het geschiedde dat Petrus het voorportaal van het huis (Matth. 9: 23) doorkwam, ging Cornelius hem tegemoet en alsof het reeds gekomen was totde kus op de voet, later te Rome gebruikelijk, viel hij aan zijn voeten, aan die van Gods afgezant en plaatsbekleder, en hij aanbad hem (Gal. 4: 14).

26. Maar Petrus duldde zo’n eerbetuiging niet die naar afgoderij rook en wees dadelijk van zijn  zijde  de  heiligendienst  af,  die  later  in  de  kerk  zozeer  is  ingedrongen,  evenals  hij in hoofdst. 8: 18 het indringen van de simonie probeerde buiten te sluiten. Hij richtte hem op, zeggende: a) Sta op, ik ben ook zelf een mens net als gij (Openb. 19: 10; 22: 8v.).

a) Hand. 14: 14

27. En met hem op vriendschappelijke wijze sprekende, ging hij de vergaderzaal in (vs. 24) en vond er velen van de verwanten en vrienden van Cornelius, die door hem geroepen en samengekomen waren.

Wat Cornelius bij Petrus’ aankomst deed, toont duidelijk hoe onontwikkeld zijn godsdienstig leven nog was. Naar de woorden van de apostel te oordelen was zijn aanbidding niet enkel beleefdheid, maar hij zag in hem een wezen met hogere krachten toegerust. Hij had zich dus waarschijnlijk  nog  niet  van  zijn  heidense  denkbeelden  geheel kunnen  losmaken  en  zal in Petrus  een  zoon  van  de  goden  of heros  vermoed  hebben.  Daar  nu  Cornelius  naderhand desniettemin  de  Heilige  Geest,  en  wel nog  vóór  de  doop  ontving,  zien  wij hier  hoe  de begeerte  en  het  innig  verlangen  van  het  hart  in  het  godsdienstig  leven  veel  meer  in aanmerking  komt  dan  de  zuiverheid  van  de  voorstellingen:  die  alleen  waren  het  die  de Romeinse hoofdman zo welgevallig bij de Heere maakten.

Petrus  houdt  de  voet  niet  voor  en  zegt  niet:  "Kus  de  pantoffel!  "  nee!  hij  wijst  die onbetamelijke en afgodisch verering af. Hij richt Cornelius op en zegt: "sta op, ik ben ook een mens en geen God, die men alleen mag aanbidden en door kniebuiging vereren. " Hij spreekt vervolgens bij het ingaan in de kamer zeer vertrouwelijk met hem om de scheidsmuur omver te trekken, die deze heeft opgericht. Nu ziet de man hoe ernstig hij dergelijke afgodische plichtplegingen, die toch in het Oosten gewoon waren, afweerde; hij zag wel welke kant dat opging en welk einde daaruit zou voortkomen.

De eerbied, waarmee Cornelius de apostel ontving, was een uitdrukking van diepe ootmoed en hoogachting voor Petrus als een ware godsgezant en wel mag men hier denken aan het woord (Jes. 52: 7): "hoe liefelijk zijn op de bergen de voeten van degene die het goede boodschapt, die de vrede doet horen, degene die goede boodschap brengt enz. " Toch was daarin iets gemengd dat niet echt, niet gezond was, het waanidee dat Petrus meer dan een mens zou zijn. Daarin lag reeds de kern tot verering van heiligen, aan wie de mens een cultus toekent die alleen aan God toekomt, die aan de enige eer van de drie-enige God afbreuk doet en de christenheid omtrent de heilsweg op het dwaalspoor leidt. Opmerkelijk is het dat dit eerste geval van een meer dan menselijke eer een knecht van God toegebracht, juist bij een heiden voorkomt. De hele heiligendienst, zoals die zich langzamerhand in de oude kerk heeft ontwikkeld, is toch in haar wezen van heidense oorsprong en een teruggaan tot het heidendom (Openb. 9: 20 vv.). Maar Petrus laat naar de regel "principiis obsta" dadelijk bij het eerste verschijnen ernstige tegenspraak horen en protesteert tegen een dwaling, die zich later op hoogst bedenkelijke wijze heeft ontwikkeld.

28. Hij wilde hem nu op de betekenis van zijn komst opmerkzaam maken, dat hij namelijk niet naar eigen mening de muur doorbrak die tot hiertoe tussen Joden en heidenen bestond. En hij zei tot hen: a) Gij weet hoe het eenJoodse man, volgens de wetten, hem van God gegeven, niet geoorloofd is zich tot vriendschappelijke aaneensluiting te voegen of te gaan tot een vreemdeling (Joh. 18: 28); b) doch God heeft mij, voordat ik besloot te komen, door een gezicht getoond dat ik van nu aan geen mens onheilig of onrein mag noemen, nadat Hij zelf alle mensen heeft gereinigd (vs. 15)

a) Ex. 23: 32; 34: 15

b) Hand. 15: 8 Ef. 3: 6

29. Daarom ben ik ook zonder tegenspreken naar dit huis gekomen, ontboden zijnde door degenen die gij tot mij hebt gezonden. Zo vraag ik dan, opdat gij zelf gelegenheid hebt uit te spreken wat de boden reeds hebben te kennen gegeven (vs. 22),  om welke reden gij mij hebtontboden?

Onze wijzen hebben vastgesteld dat alle heidenen, zowel mannen als vrouwen, ten opzichte van de zaak van reinheid of onreinheid moeten beschouwd worden alsof zij altijd met de vloed zijn aangedaan, zodat de verontreiniging door verkeer met hen, volgens Lev. 15: 5vv. ; 19: 21vv. de avond voortduurt.

Ondanks de vriendelijkheid waarmee de apostel was ontvangen, hield hij het toch voor zijn plicht duidelijk uit te leggen dat  niet  de vriendelijke uitnodiging van de voorname heiden, maar alleen het bepaalde gebod van de Heere hem aanleiding had gegeven om zijn vroegere gewoonte te verlaten.

Als hij ernaar  vraagt waarom men hem heeft laten roepen, moet worden opgemerkt: "De verschuldigde  ambtstrouw  eist  bij  geestelijke  verrichtingen  geen  tijd  te  verliezen  met nodeloos gepraat, maar hoe eerder hoe liever tot de zaak zelf over te gaan.

Evenals de geneesheer de zieke vraagt wat hem schort, opdat hij daarnaar zijn poging tot genezing kan richten, zo vraagt de leermeester zijn toehoorders over hun zielstoestand, opdat hij zal weten wat zij nodig hebben: lering, raad, troost of vermaning.

30. En Cornelius, die eigenlijk de handelende persoon was, zei: Vier dagen geleden was ik aan het vasten vóór de verschijning, waarvan mijn boden u hebben gesproken (vs. 22), tot op dit uur toe, dat het nu weer is, op de zevende dag sedert het begin van mijn vasten, op het negende uur (vs. 3) bad ik in mijn huis, waarin ik mij uit het openbaar terugtrok, terwijl het vasten mij niet verhinderde mijn dienst waar te nemen.

31. En zie, een man stond voor mij a) in een blinkend kleed, zodat ik duidelijk zag dat hij een engel  van  God  was  (hoofdst.  1:  10),  en  zei:  Cornelius!  uw  gebed  is  verhoord  en  uw aalmoezen  waarin  zich  de  liefde  van  uw  hart  voor  Gods  volk  uitsprak,  zijn  bij God  in gedachtenis gekomen om uw begeerte te vervullen, zodat de Heere u nu aan die gemeente wil verbinden, die nog alleen Zijn volk uitmaakt Ac 4: 37.

a) Matth. 28: 3 Mark. 16: 5 Luk. 24: 4

32.  Zend  dan mannen naar  Joppe en ontbied Simon,  die bijgenaamd  wordt  Petrus; deze verblijft in het huis van Simon de leerlooier, die aan de zee woont, en wanneer hij hier zal zijn, zal hij tot u spreken over wat tot uw zaligheid nodig is (vs. 4).

33. Zo heb ik dan onmiddellijk, zonder mij enig oponthoud te veroorloven tot u die drie mannen (vs. 7v.) gezonden en gij heb welgedaan, dat gij tot eer van God en tot onze vreugde hier gekomen zijt, want zo is Godstoezegging en onze verwachting nu vervuld. Wij, die hier zijn samengekomen (vs. 27), zijn dan allen nu hier tegenwoordig voor God, die door een heilige roeping ons heeft samengebracht en daardoor als voor Zijn aangezicht heeft gesteld om te horen al hetgeen aan u door God bevolen is en dat aan te nemen als Zijn eigen woord aan ons (1 Thess. 2: 13).

Petrus heeft de verschijning die hem ten deel viel, slechts even aangeroerd (vs. 28). Cornelius verhaalt daarentegen de zijne met de grootste uitvoerigheid en nauwgezetheid. Het eerste was niet te weinig, dit niet te veel. Petrus’ uitvoerig verhaal zou onbegrijpelijk zijn geweest voor Cornelius en aan zijn zaligheid niets hebben bijgedragen. Ook moest de voorrang van het volk Israël boven de overige volken niet te sterk op de voorgrond worden geplaatst, daar Petrus niet was gekomen om van zichzelf en van het Jodendom, maar van Christus te prediken. Daarentegen betaamde het Cornelius een uitvoerige voorstelling te geven van zijn ervaring. Het moest zo duidelijk mogelijk op de voorgrond treden dat hij niet in trotse gedachten iets zo ongehoords had gewaagd, om de apostel van het volk van Israël tot zich te laten komen. In zijn verhaal is waarachtige maar geen valse ootmoed, hij slaat niets over van hetgeen hijzelf heeft gedaan. Hij verbergt niet zijn vasten gedurende vier dagen, waarmee hij de Heere zijn ernstig zoeken naar het rijk van God had geopenbaard, en wijst er op hoe hij zijn vasten zeker nog langer zou hebben voortgezet, indien hij nog langer zonder goddelijke aanwijzing was gebleven. Hij verzwijgt ook niet dat de engel, die hij een man in blinkend kleed noemt, niet alleen zijn gebeden maar ook zijn aalmoezen had genoemd als zaken die ter gedachtenis bij God  waren  opgeklommen;  hij  spreekt  uit  dat  hij  ogenblikkelijk  aan  de  stem  van  God gehoorzaam is geweest.

Hoe hoog Cornelius de weldaad aanzag dat Petrus was gekomen, zijn dank ging toch hoger dan tot een mens.

Zijn woorden: "nu zijn wij allen hier tegenwoordig voor God enz. " zou men wel aan alle kerkdeuren en kansels mogen hangen, opdat de mensen niet vergeten waarom zij in de kerk zijn. Predikers mogen zich erin verblijden, als zij om de kansel een gemeente vergaderd zien,

zij het een grote, die men bij honderden, of een kleine, die men bij dozijnen telt, indien van deze hetzelfde gezegd kan worden als van de gemeente in het huis van Cornelius.

EPISTEL OP PAASMAANDAG

In ons evangelie (Luk. 24: 13vv.) zien wij de Opgestane zelf, de grootste Prediker van de opstanding,  onder  zijn  discipelen  wandelen  en  wij  horen  Hem  spoedig  spreken  van  de noodzakelijkheid van Zijn lijden en van de heerlijkheid, waarin Hij door lijden is ingegaan. Geheel in overeenstemming met het evangelie treedt nu in de zogenoemde epistolische lectie de aanvoerder en spreker van de apostelen, de heilige Petrus op en predikt van het lijden en van de opstanding  van Christus. Zo predikt dus naast de Heere zelf een groot, verheven apostel over  één en  hetzelfde thema en over  hetzelfde onderwerp en wordt  ons hiermee aangewezen, welk thema de Heere na zijn opstanding als het noodzakelijkste en zaligste zelf heeft voorgesteld en heeft laten voorstellen. Maar niet alleen daarom passen de beide teksten bij elkaar, maar zij vormen met elkaar twee stations op één en dezelfde weg van de waarheid tot één doel: de weg van de waarheid gaat van Zion tot de wereld, leidt het licht eerst tot de Joden, vervolgens tot de heidenen. Daar predikt nu Christus het evangelie aan de Joden en in de  epistel predikt  Petrus  aan  de  heidenen  het  kruis  en  de  opstanding  van  de  Verlosser, bekering en vergeving van de zonden. Er is dus van het evangelie tot de epistel als het ware een perspectief uitzicht  van Zion door Judea en Samaria tot  de verre heidenen. Daarmee wordt ons aangewezen hoe de paastijding en de eer van God alle landen moet vervullen en hoe het licht van het paaslam geen grenzen zal kennen zover de wolken gaan.

De paasprediking van Petrus: 1) haar omvang, 2) haar inhoud, 3) haar waarheid.

Of 1) de toehoorders, 2) de prediking zelf.

Deze heeft God opgewekt, namelijk: 1) Hem, die dood was, daardoor heeft Hij leven en onvergankelijkheid aan het licht gebracht; 2) Hem, die aan een hout was gehangen, daardoor heeft Hij de vloek van de wet van ons genomen; 3) Hem, die met de Heilige Geest en met kracht  was  gezalfd,  daardoor  heeft  Hij  ons  de  gezegende  bron  van  de  krachten  van  de toekomstige wereld geopend; 4) Hem, die een Heer is over alles, daarmee heeft Hij Hem nu het rijk gegeven, waaraan alle mensen aan alle einden van de aarde zich moeten onderwerpen.

Aan wie openbaart zich de Gekruisigde als de Opgestane? 1) aan hen die zich door de Vader tot Zijn Zoon laten trekken, maar niet op hun eigen gerechtigheid steunen; 2) aan hen die de ware vrede  zoeken,  die  zij in de wereld  en in zichzelf niet  vinden:  3)  aan hen die Zijn getuigenis in Zijn woord en sacrament met een gelovig hart aannemen.

Hoe openbaart zich ons geloof aan de Opgestane? Daardoor, dat wij 1) Christus horen als onze  onbedriegelijke  profeet,  2)  onze  troost  zoeken  in  Hem  als  in  onze  volmaakte Hogepriester,
3) Hem vereren als onze levende Heer en Koning.

34.  En  nu  opende  zich  het  hart  van  Petrus,  zodat  hij  daar  stond,  niet  meer  alleen  in gehoorzaamheid aan een gebod van de Heere, maar ook in liefde tot deze zielen die tot hem waren geleid, als een prediker op een plaats, waardrie dagen geleden een engel van God stond (vs. 3vv.). Nu werd hem duidelijk wat van nu aan naar de uitdrukkelijke wil van de Heere regel zou zijn bij de uitbreiding van het rijk van de Heere door de prediking van het evangelie

in onderscheiding van de in hoofdst. 3: 25v. door hem uitgesproken regel. En Petrus opende zijn  mond  (hoofdst.  8:  35)  en  zei:  Ik  bemerk,  nadat  dit  alles  in  deze  drie  dagen  mij is overkomen (vs. 9-33) (opmerkelijk is het drietal van de dagen in vereniging met de 4 dagen in vs. 3-8, waardoor geleerd wordt dat de zaligheid van de drie-enige God voor de volken is aan alle vier einden van de aarde, zonder dat het enigszins bepaald hetJodendom zou aangeven), inderdaad, ik voel op een wijze en merk op, zodat het volkomen overeenkomstig de waarheid is,
a) dat er bij God  geen aanneming des persoons is, dat Hij alleen Joden en Jodengenoten (hoofdst. 2: 11) tot de zaligheid in Christus Jezus zou toelaten.

a) Deut. 10: 17; 2 Kron. 19: 7 Rom. 2: 11 Gal. 2: 6 Ef. 6: 9 Kol. 3: 15; 1 Petr. 1: 17

35. Maar onder elk heidens volk is wie Hem vreest en gerechtigheid werkt en dus in de ware stemming van het hart verkeert, zoals dat van een Jood wordt geëist (Ps. 15) en zoals die nu ook  is  bij de  hier  voor  mij vergaderden,  Hem  aangenaam,  zodat  Hij hem graag  in  Zijn nieuwtestamentisch rijk wil opnemen. (Jes. 56: 6v. Rom. 2: 9vv.).

Het is vanzelfsprekend dat dit ogenblik van de eerste verkondiging van het evangelie door Petrus aan de heidenen als van bijzondere plechtigheid door onze geschiedschrijver wordt aangemerkt  en  wij  door  zijn  wijze  van  mededeling  ("Petrus  opende  zijn  mond  op  het allereerste begin van de apostolische verkondiging in hoofdst. 2: 14 ("Petrus verhief zijn stem worden gewezen. Eveneens zullen wij het begrijpelijk vinden als Petrus zich geroepen voelt, vóórdat  hij  over  de  inhoud  van  de  evangelieverkondiging  spreekt,  zich  eerst  over  de verhouding van de heidenen tot het evangelie uit te spreken.

Het "zijn mond opengedaan hebbende" (Matth. 5: 2) is een plechtige aankondiging van de rede die nu volgt, als een uitdrukking die op iets gewichtigs opmerkzaam maakt.

Met het woord: "Ik bemerk inderdaad" wil Petrus zeggen dat hem nu als schellen van de ogen vallen (vs. 17 hoofdst. 9: 18) dat hij nu  met  zijn handen kon tasten welke betekenis het gezicht moest hebben, dat hem ten deel was gevallen, dat hij nu begreep dat de heidenen reeds door God waren gereinigd en tot opname in Zijn rijk waren voorbereid.

Petrus wil zeker niet zeggen dat hij nu pas helder en duidelijk zag dat God geen onpartijdig wezen was; niet deze kennis is zekerder geworden, maar de kring waartoe deze erkentenis zich uitstrekt, heeft zich uitgebreid. Hij heeft tot hiertoe niet geweten dat deze geloofsstelling (Deut.  10:  17)  ook  sloeg  op  het  gebied:  volk  van  God  en  heidenwereld,  dus  op  een onderscheid dat hijzelf had gesteld. Maar nu erkent hij dat God in het werk van zijn genade zich aan de onderscheiding "heiden of Israëliet" niet verbindt, dat Hij niet het aangezicht van de Jood verheft en dat van de heiden verwerpt, maar dat Hij Joden en heidenen in genade opneemt, als Hij slechts bij hen datgene vindt, waarnaar zijn ogen zoeken en wel ziet Hij het hart aan en onderzoekt Hij of de ware zedelijke toestand aanwezig is.

Wie God vreest en gerechtigheid werkt (Joh. 7: 17)

is bekwaam en waardig om door de doop in de gemeente van Christus te worden opgenomen, ook zonder dat hij vroeger door de besnijdenis in het volk Israël werd opgenomen. In deze zin is God geen aannemer des persoons. Hij geeft, nu Hij alles heeft gedaan om de beloften aan de  vaderen  te  bevestigen,  aan  de  Jood  als  Jood  een  voorrang,  maar  laat  voortaan  zijn barmhartigheid geheel vrij en onbeperkt op de heidenen neerdalen. (Rom. 15: 18vv.).

Onze tekst  behoort  tot  die, die door  een  mening  die de diepte van het  evangelie geheel miskent, is misbruikt om uit de Schrift te bewijzen dat men het christendom kan missen en de deugd  genoegzaam  is.  Terwijl  men  het  "aangenaam"  in  een  geheel  verkeerde  betekenis opnam  en  niet   wilde  verstaan  zoals  het   is  bedoeld,   in  de  zin  van  "aanneembaar", "opneembaar", meende men uit de woorden van Petrus te kunnen aanwijzen dat de apostelen zelf hadden geleerd dat God te vrezen en deugdzaam te handelen volkomen genoegzaam was tot zaligheid, dat geloof aan de specifiek christelijke leerstellingen daartoe in het geheel niet nodig was. De samenhang van het gehele verhaal toont echter goed dat de vroegere toestand van Cornelius niet voldoende was; juist daarom wordt hij gedoopt.

"Is Hem aangenaam" geeft te kennen de geschiktheid tegenover God om christen te worden, niet de geschiktheid om zonder Christus zalig te worden.

Hier wordt niet beweerd dat het onverschillig is, tot welke godsdienst men behoort om zalig te worden, maar tot welk volk men behoort om in het christendom te worden opgenomen.

Omdat wij dus als kinderen van de toorn geboren worden, vindt God aanvankelijk niets in ons dat Zijn liefde waardig is (Ef. 2: 3. Rom. 5: 6, 8). Maar wie God tot zijn kinderen heeft aangenomen en in wie Hij begonnen is zijn beeld te vormen, die vindt Hij nu niet meer naakt en bloot, maar Hij ziet in hen Zijn werk, ja Zichzelf. Altijd blijft God zelf de reden waarom wij  Hem  welgevallig  schijnen.  Het  werk  van  zijn  barmhartigheid,  niet  onze  verdiensten verwekt zijn liefde.

36.  Daarop  zette  Petrus  de  prediking  hem  bevolen  (vs.  6,  22,  33)  nu  werkelijk  tot  de vergaderden voort en zei: Dit is het woord dat Hij gezonden heeft aan de kinderen van Israël, a) verkondigende aan hen vrede, zaligheid en alle zegen (Rom. 10: 15)door Jezus Christus. Deze is een Heer van allen, zowel van heidenen als van Joden (Joh. 17: 2 Rom. 10: 12v.).

a) Jes. 9: 5; 52: 7

37. Gij, die sedert  verscheidene jaren hier te Cesarea leeft en met de omstandigheden en gebeurtenissen in het Joodse land genoegzaam bekend zijt, zijt op de hoogte van de dingen die  geschied  zijn  door  geheel  Judea,  wat  betreftdie  verkondiging  van  Jezus  Christus,  a) beginnende in Galilea na de doop die Johannes gepredikt heeft Mr 1: 1-3.

a) Jes. 8: 23; 9: 1 Matth. 1: 14 Matth. 4: 12 Luk. 4: 14

38. Gij weet dan wat Jezus van Nazareth betreft, a) hoe God Hem, om het hoofdpunt van de evangelieverkondiging hier kort te karakteriseren, gezalfd heeft bij Zijn doop door Johannes (Matth. 3: 13vv. Mark. 1: 9vv. Luk. 3: 21v.) met de Heilige Geest en met kracht en dat Hij vanaf die tijd, nu vijftien jaar geleden, gedurende meer dan drie jaar het land doorgegaan is, goed doende en allen genezende, die door de duivel overweldigd waren; want God was met Hem. God stond in een geheel bijzondere, eigenaardige verbintenis met Hem, waardoor Hij werken verrichtte die een mens nooit kon volbrengen.

a) Ps. 45: 8 Jes. 61: 1 Luk. 4: 18

Weinig woorden, maar toch een uitstekend beeld van wie Jezus was. Korte trekken, doch die het penseel van een meester verraadden. Van de Heiland en van de Heiland alleen is het waar in  de  volste  zin  van  het  woord:  Hij  ging  het  land  door,  goed  doende.  Volgens  deze

beschrijving is het duidelijk dat Hij de melaatsheid met de vinger aanraakte, dat Hij de ogen van de blinden bestreek en dat in gevallen, waarin Hem verzocht werd alleen een woord op afstand te spreken, Hij gewoonlijk daar niet in bewilligde, maar Zichzelf naar het ziekbed begaf om daar zelf de genezing te bewerken. Een les voor ons om, indien wij enig goed willen verrichten het zelf te doen. Geef aalmoezen met uw eigen hand; een vriendelijke blik, een goed woord zullen de waarde van de gift verhogen. Spreek met een vriend over de wat hem bezig houdt en uw liefderijke roepstem zal meer invloed uitoefenen dan een hele verzameling traktaatjes.   De   wijze   waarop   onze   Heer   goed   deed,   toont   ons   zijn   onafgebroken werkzaamheid! Hij deed niet slechts hetgeen voor de hand lag, maar Hij ging het land door om Zijn genadewerk te verrichten. In het hele land van Judea was er nauwelijks een dorp of gehucht dat niet verblijd werd door Zijn aanblik. Hoezeer wordt hierdoor de trage, flauwe wijze van die van enige navolgers van Christus beschaamd. Laat ons de lendenen van onze ziel opschorten en niet moe worden van weldoen. Sluit de tekst ook niet in dat Jezus Christus in het goed doen Zich niet beperkte tot hetgeen op Zijn weg kwam? Hij liet Zich nimmer terughouden  door  gevaar  of  moeilijkheid.  Hij  zocht  de  voorwerpen  van  Zijn  genadig welgevallen  op.  Dat  moeten  wij  ook  doen.  Als  de  oude  middelen  niet  aan  het  doel beantwoorden, moeten wij andere aanwenden, want nieuwe proeven werken dikwijls meer uit dan de oude sleur. Op Christus’ volharding in Zijn voornemen wordt ook gewezen en de toepassing hierop kan in dit ene woord samengevat worden: Hij heeft ons een voorbeeld nagelaten, opdat wij Zijn voetstappen zouden navolgen.

39. En wij, zijn discipelen, waarvan ik er één ben, zijn getuigen van al hetgeen Hij, Jezus, gedaan heeft, in het Joodse land en in het bijzonder ook te Jeruzalem; en zij, de oversten van het Joodse volk te Jeruzalem, hebben Hem gedood, Hem hangende aan een hout (hoofdst. 2: 22v. ; 3: 14v.).

41. Niet, zoals Hij vroeger aan allen predikte en weldeed (vs. 36-39), aan het hele volk, maar aan de getuigen, die door God tevoren verkoren waren (Joh. 17: 6, 9, 11; 1 Kor. 1: 1 ons namelijk, die met Hem gegeten en gedronken hebben nadat Hij uit de doden opgestaan was. Wij zijn het daardoor duidelijk gewaar geworden dat wij niet een spook of een geest in ons midden hadden, maar Hem, in Zijn gehele persoon (Luk. 24: 41vv.).

EPISTEL OP PINKSTERMAANDAG

Van Pasen tot Pinksteren is het één en dezelfde vreugdevolle tijd: Pasen is het uitgangspunt, Pinksteren is het einde daarvan. Dat deze bij elkaar horen, blijkt ook uit de keus van de epistelen voor die beide tweede feestdagen van Pasen en van Pinksteren. De teksten voor beide zijn uit  de geschiedenis van de bekering  van Cornelius, de hoofdman van Cesarea, genomen. Waar de Paastekst ophoudt, sluit zich de Pinkstertekst aan; beiden tezamen vormen even zo goed een geheel, als de tijden waarvoor zij gekozen zijn; het is dus een heilige stap van Pasen tot Pinksteren en de boodschap van de opstanding heeft de uitstorting van de Heilige Geest ten gevolge. Het verhaal werd midden in de Paasepistel afgebroken, nadat de opstanding   van   Jezus   Christus   was   meegedeeld;   midden   in   het   verhaal   begint   de Pinksterepistel. Wat op Pasen begon, wordt heden beëindigd, het Paaswoord van Petrus te Cesarea  wordt  heden  voortgezet  en  ten  einde  gebracht  in  de  goddelijke  Pinksterdaad  te Cesarea.

Men zou het vreemd kunnen vinden dat de epistel niet genomen is uit het tweede hoofdstuk van de Handelingen; men zou een nader bericht kunnen verwachten over de eerste werkingen van de Geest bij de discipelen, zoals die vooral in de Pinksterprediking van Petrus werden

gezien. Maar het Pinksterfeest was voor de oude kerk niet alleen feest van de Geestesdoop, maar ook als feest van de stichting van de kerk van belang. Nu ontstond het perikopensysteem in de landen van de heidenen en niet in de joods-christelijke gemeenten. Zouden deze dan niet een zeer bijzonder belang hebben  bij het  eerste intreden van de heidenen in de kerk! En inderdaad worden in onze epistel heidenen in de christelijke gemeente ingeleid. Tot hiertoe waren alleen godvruchtige zielen van Joden en Jodengenoten door de heilige doop  in  de gemeente opgenomen; nu zijn het de eerste heidenen, die in de olijfboom worden ingeënt.

Hoe de eerste heidenen tot Christus kwamen; door dat zij 1) de prediking en het getuigenis naar het bevel van de Heere hoorden, 2) de Heilige Geest als gave van de Heere ontvingen en 3) door de doop tot de gemeente van de Heere werden toegevoegd.

De ware viering van het Pinksterfeest: 1) de voorwaarden, waaronder die plaats heeft, 2) de zegeningen waarmee zij verbonden is.

Pas in Christus is volle zaligheid. Alleen in Hem opent zich
1) de ware erkentenis van God, 2) de juiste waardering van de mensheid, 3) de ware weg ten leven, 4) de ware bevrediging van de ziel. (LEONH. EN SPIEGELH.).

Hoe komen wij tot de gave van de Heilige Geest? 1) door een heilzame vrees over onze zonde, 2) door gelovig aannemen van de verdienste van Christus, 3) door vlijtig gebruik van de genademiddelen.

De Pinkstergeest van Jezus Christus: 1) wij kennen de stroom die hem draagt - het apostolisch profetisch woord, 2) de gaven die met Hem komen - de gaven van het nieuwe leven 3) het sacrament dat ons verzekering van Hem geeft - het sacrament van onze verzegeling, de doop.

42. a) En bij zijn hemelvaart, die daarop volgde (hoofdst. 1: 8 Luk. 24: 47), heeft Hij ons geboden aan het volk Israël diezelfde zaligheid te prediken, die Hijzelf tevoren verkondigd had (vs. 36) en te getuigen dat Hij degene isdie b) door God aangesteld is tot een Rechter van levenden en doden, om hen ernstig te waarschuwen tegen een verwerping van zo’n prediking (hoofdst. 2: 19vv. ; 3: 19vv.).

a) Matth. 28: 19 Mark. 16: 15 Joh. 15: 16 b) Hand. 17: 31

43. a) Van Hem getuigen al de profeten, die ook u wel niet geheel onbekend zullen zijn "Ac 10: 23, dat een ieder die in Hem gelooft, vergeving van de zonden ontvangen zal door Zijn naam (Jes. 52: 15 Joël 3: 5).

a) Gen. 3: 15; 22: 18; 26: 4; 49: 10

Een mens die zijn stichting hoofdzakelijk vindt in de opwekking van het innerlijke leven en zich nooit voor gesticht kan houden, tenzij zijn innerlijke leven een nieuwe sterke toevloed heeft ontvangen, zal onze tekst wel voor Pasen geschikt vinden, omdat hij met de opstanding van Christus en de veertig dagen na de opstanding eindigt (vs. 41

); maar hij zou toch tot de gedachte kunnen komen dat de eigenlijke inhoud slechts een karige was, slechts een kort overzicht van de levensloop van Jezus. Maar het geldt ook hier weer, zoals die kerkvader zei, dat  Gods  werken in de ogen van de mensenkinderen de waarde verliezen wanneer men ze bestendig voor ogen heeft. De hoofdman Cornelius en de zijnen

zullen een geheel ander oordeel over de inhoud van Petrus’ rede hebben gehad dan wij en onze gelijken, lezers, die door gewoonte afgestompt zijn. Ook God in de hemel zelf heeft een ander oordeel gehad, anders zou zich niet aan de schijnbaar arme prediking een zo krachtige beweging van de gemoederen en de uitstorting van de bijzondere genadegaven van de Heilige Geest hebben verbonden.

Na  de  algemene  verklaring  omtrent  de  mogelijkheid  om  in  het  christendom  te  worden opgenomen, bereidt Petrus de aanwezigen tot een werkelijke aanneming voor, doordat hij de karakteristieke  betekenis  van  Jezus  leert,  daar  hij  hun  1)  in  vs.  36-39  diens  aardse werkzaamheid tot aan Zijn kruisdood herinnert, vervolgens 2) in vs. 40-42 op zijn opstanding wijst en op de apostolische opdracht die de discipelen van de Opgestane hadden ontvangen, en tenslotte 3) in vs. 43 de profetie herinnert die op Jezus als de Verzoener wijst van allen die door middel van het geloof met Hem verenigd worden.

De verkondiging van Petrus is vooral ook daardoor merkwaardig, dat in deze reeds de sporen van de zogenaamde apostolische geloofsbelijdenis in het tweede artikel te zien zijn.

De geschiedenis van Jezus, die de apostel in hoofdtrekken aan zijn toehoorders begint te verkondigen, was hun door hun woonplaats te Cesarea, door hun godvrezende gezindheid en hun godsdienstige belangstelling, wellicht ook door de werkzaamheid van Filippus (hoofdst. 8: 40) niet onbekend gebleven. De innerlijke grond en de diepe samenhang hiervan met de zaligheid van ieder mens in het bijzonder was hun nog niet geopenbaard. Tot aanvulling en nadere verklaring van hetgeen Cornelius en de zijnen reeds van Jezus’ geschiedenis wisten, brengt Petrus hun enkele trekken in herinnering.

Wij  mogen  met  recht  verwachten  dat  als  Petrus  nu  overgaat  tot  verkondiging  van  het evangelie, de eigenaardigheid van dit geval op de inhoud van deze verkondiging invloed zal hebben; dit vinden wij dan ook in hoge mate bevestigd. Ten eerste verbergt de apostel het geen ogenblik dat de evangelieboodschap in de eerste plaats en oorspronkelijk tot de kinderen van Israël gericht  was; maar even bepaald en duidelijk spreekt  hij van momenten, die de universele strekking van het evangelie aanduiden en wijzen op de overgang daarvan van de Joden op de heidenen. Zo moet het in een apostolische verkondiging voor iets enigs in zijn soort  worden  gehouden,  dat  dadelijk  het  eerste  woord  van  Jezus  Christus  zijn  absolute opperheerschappij verkondigt: "deze is een Heere van allen. " Wij kunnen daarom slechts het doel zien om tegenover de particularistische strekking van de boodschap omtrent de kinderen van  Israël  dadelijk  een  universalistisch  moment  te  stellen;  want  is  Jezus  Christus  de Verkondiger van vrede, de algemene Opperheer, dan zal zijn boodschap van vrede ook niet tot een enkel volk kunnen beperkt zijn. Terwijl Petrus vervolgens de geschiedenis van Jezus nader beschouwt, beschrijft hij zijn werkzaamheid, die met de doop begon, zo, dat hij daarbij tevens de toestand van de heidenen op het oog heeft. Zijn einde stelt hij tenslotte zo voor, dat de voorrang die de Joden onloochenbaar gedurende het leven van Jezus hadden, door Zijn einde weer als opgeheven moest beschouwd. Het karakteristieke toch dat de apostel geeft in de beschrijving van de werkzaamheid van Jezus, bestaat daarin, dat hij vóór alle anderen enig en alleen zijn genezing van de door de duivel bezetenen noemt. Is nu dit een zo bijzondere werkzaamheid in de geschiedenis van Jezus, dan heeft Hij bewezen de overwinnaar van de duivel te zijn. Dit is echter juist de grootste nood van de heidenen, dat zij, losgelaten door God, zonder tegenstand in de macht van de Satan zijn gevallen (hoofdst. 26: 18 Kol. 1: 12vv.). Terwijl Jezus het tot Zijn bijzonder werk maakte diegenen in Israël, die onder de oppermacht van de duivel op een in het oog lopende wijze te lijden hadden en daardoor als vertegenwoordigers van de mensen die door deze macht van de duisternis waren gebonden, d.

i. boven aan de volken van de wereld gesteld waren, heeft Hij betoond de Verlosser van de heidenen uit hun diepste nood te zijn. De voorrang nu, die Israël gedurende de werkzaamheid van Jezus had, zoals dit hier uitdrukkelijk wordt opgemerkt, omdat de verkondiging juist de werkelijke  geschiedenis  meedeelt,  wordt  weer  opgeheven  doordat  Israël  alle  liefde  en goedheid van Zijn gezalfde Koning met de boosaardigste ondank beloont. Dat deze ondank een verwijdering van de Heere van het  volk van zijn verkiezing onmiddellijk ten gevolge heeft, merkt de apostel uitdrukkelijk op. Hij stelt op de voorgrond dat, terwijl alle vroegere openbaring en werking tot zaligheid in het leven van Jezus openbaar was geweest en door alle delen van het land doorgegaan was, Zijn hoogste heerlijkheid na de opstanding aan het volk niet meer in het openbaar was betoond, maar alleen aan de kleine uitverkoren schaar van hen die met Hem waren geweest. Daardoor was vervuld wat Jezus gedurende Zijn leven aan de Joden, die zich verharden, tevoren had gedreigd (Joh. 7: 33v., 8: 21 Weliswaar, zo voegt Petrus  erbij,   was  de  apostelen  opgedragen,   bij  de   prediking  ondanks  alle  vroegere verkondiging, zich weer eerst tot het volk van Israël te wenden; maar hij laat nu volgens de intussen gemaakte ervaringen de dreigende zijde van deze verkondiging op de voorgrond treden, terwijl hij Jezus voornamelijk als Rechter voorstelt, waarmee over het voortdurend ongeloof van de Joden het oordeel wordt  uitgesproken. In deze boodschap, dat Jezus de Rechter van de levenden en van de doden is, is echter voor allen die nog geen gemeenschap met  Hem hebben, geen troost  maar schrik gelegen. Daarom laat  ook Petrus dadelijk een andere  gedachte  volgen,  waarin  hij  de  vertroostende  zijde  van  het  evangelie  voor  allen toegankelijk maakt. Wel laat  hij ook nu nog niet na op Israël te wijzen; hij beroept zich namelijk op het getuigenis van de profeten omtrent Jezus; maar de inhoud van dit getuigenis spreekt hij op een zodanige wijze uit, dat ieder heiden de troost daarvan zich persoonlijk kan eigen maken. Wanneer namelijk de vergeving van de zonden objectief door  de naam van Jezus en subjectief door het geloof is bepaald, heeft ieder zonder uitzondering in elke toestand vrije  toegang  tot  de  zaligheid  van  Christus:  dat  is  nu  juist  het  hoofdpunt,  waarmee  de verkondiging van het evangelie de diepste behoefte van de heidenen aanroert.

Gij ziet ook hier dat de prediking van het evangelie uit niets anders, maar ook uit niets minder bestaat dan om de mens aan te zeggen dat ook zijn uitstekende godsvrucht (zoals die van Cornelius was)  en dus nog  veel minder  zijn eenvoudige menselijke deugd hem zalig  kan maken, maar dat hij alleen zalig wordt door het geloof in Jezus, dat is door Jezus aan te nemen als zijn hem door God gegeven enige Zaligmaker. De mens kan zichzelf niet verlossen uit de diepte, waarin hij door de zonde gevallen is; zal hij ooit verlost worden, dan moet God zelf hem verlossen en nu, God zelf verlost de mens werkelijk in en door Zijn Zoon. Dit moet echter erkend worden, zal het van kracht zijn, want God handelt redelijk met het redelijke schepsel. God verlost de mens niet zonder dat hij het weet of wil. Zo handelt God met onze vroeggestorven kinderen, doch volwassen mensen moeten de Verlosser kennen en erkennen en dat kennen en erkennen is het geloof. Het geloof ziet op God, op Jezus door de Heilige Geest, als op de enige Redder, Behouder, Zaligmaker van de zondige zielen. En zo rust onze behoudenis op een eeuwige vaste, onwrikbare grond, op God zelf. Is dat niet een heerlijke boodschap aan de zondaar: Gij kunt uzelf niet redden van het eeuwig verderf, probeer het dan ook  niet  te  doen,  maar  neem  uw  behoudenis  aan  uit  de  hand  van  God  als  een  gratis genadegeschenk van zijn liefde: Zijn Zoon door de Heilige Geest; en leef nu voortaan als een verloste dankbaar in wederliefde en als een kind van God heilig en rein, als bestemd tot eindeloze heerlijkheid.

44. Terwijl Petrus deze woorden nog sprak en zijn rede nog verder wilde voortzetten (hoofdst. 11: 15), viel de Heilige Geest, op dezelfde wijze als vroeger op de discipelen op de dag van

het Pinksterfeest (hoofdst. 2: 3v.) op allen die het woord hoorden, zodat zij eveneens met talen spraken. (vs. 46).

Eerder  hebben  wij  gezien  hoe  nauwkeurig  Petrus  in  zijn  rede  op  de  tegenwoordige omstandigheden lette en daar wij de luisterende heidenen ons moeten indenken als degenen die eerst door de verborgen leiding van God, die hen in het land Israël had gebracht, later door de openbare leiding en aanwijzing van God voor de aanneming van het evangelie waren voorbereid, zullen wij het zeer juist vinden wanneer de verkondiging van de apostel, zodra zij de   bevrediging   van   de   diepste   behoefte   van   de   heidenen   heeft   uitgesproken,   van onmiddellijke, dadelijke werking vergezeld is. Terwijl hij nog spreekt komt de Heilige Geest op allen die het woord horen, op een zichtbare wijze.

Ook deze rede werd weer afgebroken evenals de eerste (hoofdst. 2: 14-36) en de tweede rede van Petrus (hoofdst. 3: 12-26) en evenals de rede van Stefanus (hoofdst. 7: 2-53); maar niet door een klacht van berouw, zoals de eerste (hoofdst. 2: 37) of door het roepen van de politie, zoals de tweede (hoofdst. 4: 1vv.) of door het woeden van het ongeloof, zoals de derde (hoofdst. 7: 54vv.), maar door het prijzen van de toehoorders, hetgeen een teken was dat de macht van de Heilige Geest over hen was gekomen (vs. 46). Wat een contrast vormde dit afbreken door zalig gejubel, dat Petrus in de kring van de heidenen, van de soldaten, van een militair gezelschap in de zee- en wereldstad Cesarea vernam, bij het in de rede vallen, dat Stefanus vernam in de heilige stad, in het midden van de oude vaderen en van de jonge theologen en van de godsdienstfilosofen van Israël (vgl. Jona 3)! Dat contrast lijkt nog des te groter,  als  wij  erbij  stil  staan  hoe  algemeen  het  woord  van  Petrus  was,  alsof  hij  wilde opmerken of zij op de relatie van het evangelie alleen wilden gelovig worden. Er was slechts het eenvoudigste getuigenis nodig van de bestemming van Christus voor alle mensen en de gehele kring van Cornelius bleek aanstond door het nieuwe leven vervuld te zijn.

Hier is ten eerste zoveel duidelijk dat God door een onmiddellijk ingrijpen van boven en door een alle tegenspraak wegnemend wonder op de roeping van deze heidenen zijn goddelijk zegel wilde drukken. Want terwijl Hij aan deze kleine gemeente uit de heidenen op zichtbare en  hoorbare  wijze  onmiddellijk  de  gave  van  de  Heilige  Geest  toedeelde,  stelde  Hij haar feitelijk met de moedergemeente te Jeruzalem gelijk, om haar hierdoor eens voor altijd tegen alle tegenspraak te beschermen, die zij van welke zijde ook zou kunnen krijgen, alsof zij geen gelijke rechten met anderen konden hebben. Hij verklaarde door dit ondubbelzinnig teken dat Hijzelf het was, die hen in Zijn rijk had opgenomen. Terwijl namelijk de uitstorting van de Heilige Geest volgde, toen Petrus eerst begonnen was te spreken, openbaarde zich dat het geloof van de toehoorders niet een werk was van de apostel, maar duidelijk een werk van God,  evenals overal en altijd  het  geloof niet  door  mensen kan worden aangepraat,  maar degene die er oprecht  naar begeert  door God door Zijn tegemoetkomende genade wordt geschonken.  Viermaal  berichten  de  Handelingen  van  de  apostelen  een  ook  uitwendig zichtbare  uitstorting  van  de  Heilige  Geest:  één  bij  de  stichting  van  de  kerk  op  het Pinksterfeest (hoofdst. 2: 4vv.), vervolgens bij de christenen te Samaria (hoofdst. 8: 15vv.), verder hier op deze plaats, en tenslotte bij de bekering van de discipelen van Johannes te Efeze, die nog geen kennis hadden van de nieuwtestamentische Geest, die het christendom onderscheidde van het discipel zijn van Johannes (hoofdst. 19: 6). In al deze gevallen moest zij op een zo zichtbare wijze volgen, omdat het juist in hen feitelijk moest worden vastgesteld dat wie de gaven van de Heilige Geest ontvingen met de Heilige Geest zelf in onmiskenbare reële gemeenschap waren getreden, terwijl verder in de apostolische kerk regel was dat de Heilige Geest slechts op onzichtbare wijze door God werd meegedeeld en in hen die Hem ontvingen zich slechts in stilte uitte.

45. En de gelovigen, die uit de besnijdenis waren, zovelen als er met Petrus waren gekomen, die zes broeders van Joppe (vs.  23; 11:  12),  verbaasden zich,  waren buiten zichzelf van verwondering, dat de gavevan de Heilige Geest ook op de heidenen uitgestort werd, zoals zij hier op zichtbare wijze konden opmerken, zonder dat die heidenen tevoren bij Israël, het volk van de belofte, waren ingelijfd (Ef. 2: 11v.).

46. a) Want zij hoorden hen, Cornelius en de zijnen (hoofdst. 4: 27), evenals de Samaritanen in hoofdst. 8: 17), spreken met vreemde talen en God groot maken om de grote daden, die Hij aan hen deed. Toen zij zo verbaasd stonden en de een tot de ander zei: "wat wil dit toch betekenen? " (hoofdst.  2: 12)  antwoordde Petrus,  die zijn  bedaardheid had behouden en dadelijk de wil van God duidelijk erkende:

a) Mark. 16: 17

47. a) Kan ook iemand het water weren om dezen te dopen, die de Heilige Geest ontvangen hebben, evenals ook wij, de gelovigen uit de besnijdenis? Het lijkt ons toch zeer duidelijk dat het goed is om dit te doen, daar volgens het woord van de Heere (Joh. 3: 5) het water en de Heilige Geest bij elkaar behoren.

a) Hand. 8: 36; 11: 17

48. En hij beval daarop zijn begeleiders, die na een zo overtuigend woord dat ook de laatste bedenkingen wegnam, eveneens duidelijk inzagen wat hier moest gebeuren, dat zij zouden gedoopt worden in de naam van de Heere, opdat zij door deel te nemen aan de handeling niet alleen hun toestemming in de zaak bevestigden, maar ook als vertegenwoordigers van de vroegere kerk  deze vreemdelingen als hun tegenwoordige  broeders in Christus erkenden. Toen  die  doop  had  plaatsgehad,  verzochten  zij,  de  gedoopten,  hem,  zoals  vroeger  de Samaritanen de Heere Jezus deden (Joh. 4: 40), enige dagen bij hen te blijven, hetgeen hij dan ook deed.

Evenals het visioen in vs. 13vv. Petrus toestemming geeft om het contact met de heidenen in te leiden, zoals hem de wenk van de Geest in vs. 19 en de overeenstemming met het visioen van Cornelius in vs. 34vv. recht geven de heidenen het evangelie te verkondigen, zo moet hij ook bij de doop niet naar eigen mening handelen, maar tot deze laatste en beslissende stap wordt hij pas geroepen doordat het wezen van de zaak, de gave van de Geest in vs. 44 aan Cornelius en aan de anderen vanuit de hemel ten deel valt en voor Petrus alleen nog de uiterlijke handeling, die daarbij behoort, achterblijft.

Om aan te tonen dat de handelwijze van Petrus als het ware een logische noodzakelijkheid was, liet God de Heilige Geest op Cornelius en de zijnen neerdalen. Wie kon de apostel nu nog verwijten dat  hij de onbesnedenen had gedoopt  en in de gemeente van Christus had ingelijfd? Men zou hem integendeel van verraad aan het heilige hebben moeten aanklagen, wanneer hij de waterdoop had tegengehouden. Petrus was niet alleen gerechtvaardigd voor de strengste christenen uit de Joden, maar een groot principe, dat naar Gods wonderbare raad niet  Petrus,  maar  daarna Paulus moest  volvoeren  was  tot  stand gekomen en met  kracht opgetreden. Dat bewustzijn is het dan ook dat de mannen die hij bij zich heeft zo verwonderd doet staan. Zij merken bij de eerste blik op hoe onmetelijk ver deze gebeurtenis reikt. Het is niet een enkel sporadisch voorkomend geval, niet een teken, maar een voorteken dat een grote toekomst  inleidt,  het  is  de  openbaring  van  een  goddelijk  raadsbesluit,  de  openbaring  en vaststelling van een nieuw principe voor het  rijk van God. Cornelius en zijn huisgenoten

komen hun voor als de eerstelingen, als de vertegenwoordigers van de gehele heidenwereld: wat  aan deze heidenen  is geschied heeft  betrekking op alle heidenen; daarom wordt  ook gezegd: "dat ook op de heidenen de gave van de Heilige Geest was uitgestort. "

De gave van de Geest  aan  de  heidenen was de feitelijke volkomen gelijkstelling  van de heidenen aan de Joden van de zijde van God; daarom verbaasden zich ook de gelovigen "uit de besnijdenis" zoals de begeleiders van Petrus hier opzettelijk worden genoemd, want zij erkennen dat  door  deze daad  van God ook  de besnijdenis,  deze goddelijke reiniging  die voorwaarde is tot alle overige genadegaven van Israël, gestempeld is tot iets waarop niet meer wordt gelet.

Petrus maakte dadelijk de praktische toepassing: "hebben deze de Heilige Geest even zo goed als wij, de gelovigen uit Israël, ontvangen, wie kan dan nog het water weren om hen te dopen? " De eigenaardige wijze van uitdrukking bij zijn vraag is, alsof aan het doopwater een bepaalde  wil  wordt  toegekend,  betekent  dit  ongeveer:  "heeft  niemand  de  Geest  kunnen verhinderen over deze mensen te komen, dan kan niemand het water terughouden dat tot de doop hen wil overstromen. " Uit die uitdrukking kon onmiddellijk worden afgeleid dat men bij de doop, die nu volgde, de dopelingen niet tot het water, maar het water tot de dopelingen bracht.

Wanneer wordt gezegd dat Petrus de doop heeft laten volbrengen "in de naam van de Heere, " dan is dit zeker zo uitgedrukt omwille van de kortheid (vgl. hoofdst. 2: 38). Wij zullen ons bij deze doop zeker die moeten denken, die door de Heere zelf is voorgeschreven en die in de naam van Vader, Zoon en Heilige Geest moest worden volbracht.

De  apostel  zal  graag  op  de  uitnodiging  die  hij  kreeg  bij  de  nu  geboren  kindertjes  zijn gebleven, die bij het proeven van de goedheid van de Heere begerig waren naar de zuivere melk van het evangelie (1 Petr. 2: 2). Hier in het gastvrij huis van de heidense hoofdman, die nu was aan- en opgenomen in het huis en onder het volk van God, heeft Petrus het heerlijk thema (1 Petr. 2: 4vv. Ef. 2: 19vv.) van het geestelijk huis en het heilige volk ontvangen, waarmee hij echter de uitverkoren vreemdelingen moest stichten en versterken in eenheid van de Geest met de apostel van de heidenen.

HOOFDSTUK 11

PETRUS’ PLEITREDE EN BEKERING VAN DE HEIDENEN. PLANTING VAN DE KERK TE ANTIOCHIE.

1. De apostelen nu, die te Jeruzalem en de broeders die in verschillende plaatsen van het streek Judea waren (Luk.  2: 4), hebben spoedig na de gebeurtenis in hoofdst. 10, terwijl Petrus naar  Joppe teruggekeerd zich daar  nog geruime tijd  ophield,  gehoord dat  ook  de heidenen  in  een  gewichtig  en  beslissend  begin  het  woord  van  God  aangenomen  hadden, evenals enige jaren geleden reeds Samaria (hoofdst. 8: 14; 14: 27).

2. En toen Petrus, die nu zijn zendingsreis, die hij in hoofdst. 9: 32 was begonnen, beëindigd had, opgegaan was naar Jeruzalem, verschilden zij die uit de besnijdenis waren met hem van mening. Dezen toch meendendat  hij zich aan een grote  misstap had schuldig gemaakt  en eisten dat ook de heidenen eerst zouden worden als zij, indien zij christenen wilden worden (hoofdst. 15: 5).

3. Zij zeiden tegen hem: a) Gij zijt binnengegaan bij mannen die de voorhuid hebben, die geheel  in  het  heidendom  waren,  om  hun  het  evangelie  te  prediken,  hetgeen  tegen  het uitdrukkelijk bevel van de Heere in Matth. 7: 6; 10: 5; 15: 26 En, nadat gij hen door de doop tot broeders gemaakt hebt, zijt gij bij hen gebleven en hebt met hen gegeten, hetgeen tegen de wet is, daar in de huizen van de heidenen het onderscheid van de reine en onreine dieren (Lev. 11) en het verbod omtrent het verstikte, omtrent bloed en vet (Lev. 3: 17; 17: 10vv.) niet in acht wordt genomen.

a) Ex. 23: 32; 34: 15 Joh. 18: 28

Het gebeurde met Cornelius baarde in de gemeente van Christus opzien. Nog voordat Petrus terugkeerde, kregen de apostelen en de christenen in Judea bericht dat ook de heidenen het woord  van  God  hadden  aangenomen.  De  wijze,  waarop  dit  feit  door  Lukas  in  vs.  1  is verhaald, bewijst 1) dat de indruk bij de apostelen en bij het grootste deel van de christenen in Judea een gunstig  en verheugend  teken  was,  want  het  strekte tot  eer  van God dat  ook heidenen  en  dus  niet  alleen  Israëlieten  het  evangelie  hadden  aangenomen;  2)  zegt  de uitdrukking: "de heidenen" dat men de gebeurtenis opvatte als een principiële, beslissende en gewichtige,  omdat  men  wat  enkele  heidense  personen  hadden  gedaan  voor  een  grote gebeurtenis aanzag, die bewees dat het heidendom vatbaarheid bezat voor het woord van God. Maar  niet   allen  kregen  diezelfde  indruk.   Bij  menigeen  zullen  langzamerhand  zekere bedenkingen zijn opgekomen, die de eerste gunstige indruk verdrongen; dat bleek toen Petrus weer te Jeruzalem was aangekomen. Hij vond berisping bij degenen die "uit de besnijdenis" waren. Wie zijn dit? Te Jeruzalem was toen zeker onder alle christenen niet één die niet een geboren Jood, of tenminste een eigenlijke Jodengenoot was (hoofdst. 2: 11; 6: 8) en dus een besnedene. Wanneer dus temidden van de joods-christelijke gemeente in het  bijzonder hen worden genoemd die "uit de besnijdenis" waren, dan kan deze uitdrukking niet betekenen het objectief religieus-nationale feit van het besneden zijn, maar alleen de subjectieve mening en gezindheid. Het begrip beschrijft dus die joden-christenen, die een bijzondere waarde hechten aan de besnijdenis en in het algemeen aan de waarneming van de mozaïsche wet. Daarmee stemt dan ook overeen wat in vs. 3 volgt: "deze lieden streden, twistten met Petrus, daar zij het hem tot een verwijt maakten dat hij het huis van onbesneden Romeinen had betreden en hun disgenoot was geworden.

Men zou kunnen menen dat de aanklagers van Petrus zich niet zozeer aan zijn contact en zijn eten met de heidenen, maar meer aan de door hem bediende doop zouden hebben moeten ergeren.  Maar,  daar  zij  hem  van  een  wettisch  standpunt  bestrijden,  moeten  zij  datgene aanvallen wat tegen bepaalde wettelijke bepalingen door hem is misdaan, terwijl zowel de prediking van het evangelie aan de heidenen, als de doop in de naam van de Heere niet onder het gezichtspunt van de wet viel, integendeel het uitdrukkelijk woord van Christus in Matth. 28: 19vv. voor zich had. Met hun verwijt vallen zij echter zowel zijn prediken als zijn dopen aan, want het ingaan tot de heidenen was de weg tot prediking en het eten met hen het gevolg van de doop. Zij voelden zeer goed aan dat hij door zijn ingaan en eten de grondstelling gehuldigd en geheiligd had dat de heidenen vanaf nu uit de open fontein van het heil (Zach. 13: 1) zouden putten, zonder vooraf het Joodse recht om te scheppen verkregen te hebben en zagen nu daarom met tegenzin dat God zo goed jegens de heidenen wilde zijn en hen aan de Joden gelijk stelde, die onder het  juk  van de wet de last en de hitte van de dag hadden gedragen (Matth. 20: 10vv.). Zij twistten met hem, is wel als vertaling van het Griekse woord wat te sterk uitgedrukt, maar betekent in elk geval dat zij hem aanvielen, hetgeen niet zonder enig gevoel van ontevredenheid plaats had. Ook bij geestelijke zaken kan menselijk ijveren gezien worden: dit geschiedt vooral wanneer men in het diepst van de ziel van zijn zaak voor de Heere niet zeker is en er een heimelijk bewustzijn van heeft dat de ander eigenlijk gelijk heeft.

4. Maar Petrus, die aan de ene zijde zijn goddelijk recht voelde en aan de andere bedacht wat hij zelf in hoofdst. 10: 14 aan de Heere op diens eishad geantwoord, bleef kalm en had geduld met zijn zwakke broeders. Hij begon en verhaalde het hun vervolgens hoe hij ertoe gekomen was om zo te handelen, zeggende:

Het is een opmerkelijk bewijs voor de werkelijk bestaande broederschap en gelijkheid van de christenen onder elkaar dat deze christenen te Jeruzalem, trots op hun besnijdenis, de eerste onder de apostelen over zijn gedrag ter verantwoording durven roepen. Dat nu een zodanige vrijmoedigheid vooral in het gehele gedrag van de apostelen zijn grond heeft, blijkt uit het feit dat Petrus geen woord zegt om zich over een oneerbiedig te buiten gaan van de grenzen tussen de gewone christenen en de apostelen te beklagen, maar de aanklacht aanneemt als een welkome aanleiding om zich over de gehele gebeurtenis zowel als ook over zijn gedrag uit te spreken.

Het is een gezegende leermethode wanneer gij de tegenstander meedeelt hoe God u door Zijn woord heeft onderwezen.

Terwijl Petrus de broeders zijn ervaring meedeelt, laat hij hen deze zelf mede doormaken en beleven.

Uit de gehele verdediging van de apostel blijkt opnieuw duidelijk hoever hij verwijderd was van de valse pretenties van zijn gewaande opvolgers.

6.  Toen  ik  mijn  ogen  op  dat  laken  gericht  hield  en  er  nauwkeurig  naar  keek,  kon  ik onderscheiden wat daarin was; zo zag ik de viervoetige dieren van de aarde en de wilde en de kruipende dieren en de vogels van de hemel, zonder enig onderscheid bij elkaar, zowel de reine als de onreine volgens de wet.

7. En ik hoorde een stem die tot Hij zei: Sta op, Petrus! slacht en eet.

8. Maar ik zei: Geenszins, Heere! want nooit is iets wat onheilig of onrein was, in mijn mond gekomen.

9. Doch de stem antwoordde mij een tweede maal uit de hemel: Hetgeen God gereinigd heeft, zult gij niet voor onheilig houden.

10. En dit geschiedde tot drie maal toe; en alles werd weer opgetrokken in de hemel.

11. En zie, op hetzelfde moment stonden er drie mannen voor het huis waar ik was, die van Cesarea tot mij afgezonden waren.

12. a) En de Geest zei tot mij dat ik met hen mee moest gaan zonder te twijfelen. En met mij gingen ook deze zes broeders, die van Joppe met mij naar Jeruzalem tot u zijn gekomen en die omtrent  mijn  handelingen  in  gemeenschap  met  mij  en  op  mijn  verzoek  dadelijk  tot verantwoording bereid zijn (1 Petr. 3: 15) en die gezien hun aantal zeker wel als getuigen kunnen dienen voor hetgeen ik zeg. En wij zijn het huis van de man binnengegaan.

a) Hand. 10: 19; 15: 7

13. En hij heeft ons verteld hoe hij een engel gezien had, die in zijn huis stond en tot Hem zei: Zend mannen naar Joppe en ontbied Simon, die bijgenaamd is Petrus;

14. deze zal woorden tot  u spreken waardoor gij,  daar  gij ze met  de uwen gelovig zult aannemen, zalig zult worden met heel Uw huis.

15. En toen ik begon te spreken en ik slechts het begin van mijn rede had beëindigd en nog niet had kunnen zeggen wat ik mij had voorgenomen te spreken, viel de Heilige Geest op hen, zoals ook op ons in het begin (hoofdst. 2: 4).

16. En ik herinnerde mij het woord van de Heere, hoe Hij zei bij zijn hemelvaart tot ons, zijn apostelen: a) Johannes doopte wel met water, maar b) gij zult gedoopt worden met de Heilige Geest (hoofdst. 1: 5).

a) Matth. 3: 11 Mark. 1: 8 Luk. 3: 16 Joh. 1: 26 Hand. 2: 4; 19: 4 b) Jes. 44: 3 Joël 2: 28

17. Indien dan God hun op volkomen gelijke wijze de gave gegeven heeft als aan ons, die in de Heere Jezus Christus geloofd hebben, wie was ik dan dat ik God zou kunnen tegehouden? Mocht  ik  weigeren het  werk van de genade te voltooien, door hen van de doop en het broederlijk verkeer uit te sluiten?

Petrus  brengt  de  zaak  tot  effenheid  en  bewijst  haar  uit  God  te  zijn  door  een  tweeërlei getuigenis, het ene aan hemzelf uit de hemel geschonken, te weten het drie maal herhaalde en zo oudtestamentisch (Deut. 17: 6; 1 Sam. 3: 3v. bevestigd gezicht van de wegneming van het oudtestamentisch onderscheid tussen wettisch rein en onrein; het andere, toen de zes Joodse broeders uit Joppe met hem medegetuigden van de uitstorting van de Heilige Geest in het huis van Cornelius.

Tenslotte  betuigt  hij:  de  Heere  heeft  ons  als  Zijn  doop,  in  onderscheiding  van  die  van Johannes, die met de Heilige Geest beloofd. Wanneer Hij nu de heidenen dezelfde doop van de Geest gaf, die wij reeds vroeger hebben ontvangen, kon en mocht de doop met water niet

worden  geweigerd,  anders  was  deze  voor  iets  gewichtigers  en  heiligers  dan  de  eerste verklaard.  Op  het  bijzonder verwijt  dat  hem persoonlijk gemaakt  wordt  ten opzichte van gehouden  gastvriendschap  en  delen  aan  de  tafel  spreekt  hij  verder  niet,  maar  maakt  de bedoeling van de genade van God omtrent deze, zoals zij zich uitsprak in onmiskenbare daden van  God,  tot  hoofdgrondslag  van  zijn  rechtvaardiging.  Was  dit  gezichtspunt  helder  en overtuigend gemaakt, dan was ook de zelfverdediging van de apostel wat zijn verkeer met de heidenen aangaat gelukt.

Het discussiëren over godsdienstzaken gaat zelden zonder ergernis, maar heeft toch dikwijls het nut dat de waarheid meer aan het licht komt.

Hier was de apostel een ware Petrus, die als een onbeweeglijke rots tegenover de aanvallen van zijn broeders vaststond en zich noch in zijn overtuiging liet schokken noch van de kalmte en zachtmoedigheid liet afbrengen. Hoe zouden wij deze proef doorstaan, wij die dikwijls ook bij liefdevolle vermaningen van goede vrienden zo gevoelig zijn en niets kunnen verdragen, of ons door het oordeel van mensen zo gemakkelijk laten afbrengen van hetgeen wij als de wil van God hebben leren kennen.

De beste  getuigenissen van een knecht  van God tegen aanvechting en miskenning: 1) de opdracht van God, waarvan hij zich bewust is, 2) de ogen van de mensen, waaronder hij heeft gehandeld; 3) de rust van het gemoed, waarmee hij zich kan verantwoorden; 4) de vruchten van zijn arbeid, waarop hij mag wijzen.

18. En toen zij, die met Petrus geredetwist hadden, hoorden wat hij van de leiding van God en zijn  handelen  vertelde,   waren  zij  tevreden  en  niet   alleen  dat   zij  zich  van  verdere aanmerkingen weerhielden, maar zij verheerlijkten God. Zij verenigden zich met de apostelen en de overige leden van de gemeente, die de zaak vanaf het begin anders hadden beschouwd. Zij maakten nu uit de gebeurtenis deze gevolgtrekking, zeggende: Zo heeft dan God ook aan deheidenen evenals aan ons, die het volk van Israël zijn, de bekering gegeven ten leven, in het volkomen bezit gesteld van de zaligheid in Jezus Christus (Ezech. 18: 23).

Wanneer ons de sterke aanklacht uit de gemeente te Jeruzalem, die zich tegen Petrus verhief, ervan  moet  overtuigen  dat  het  onmiddellijk  inwerken  van  God  bij  de  bekering  van  de heidenen  voor  het  bewaren  van  de  eenheid  tussen  de  heidense  en  Joodse  kerk  een noodzakelijkheid was, dan overtuigt ons dit einde ervan dat de Judaïstische tegenstelling nog niet zo sterk was geworden, dat die niet door de onmiddellijke indruk van de bekering van de heidenen, die zo zuiver en onder tekenen en wonderen had plaatsgehad, kon worden gebogen.

Het spreken in talen als de openbaring van de reële wedergeboorte heeft de besnijdenis als het teken van de symbolische wedergeboorte opgeheven: de gemeente te Jeruzalem was nog in een zo goede toestand, dat zij de logica van de apostel dadelijk erkende; zij die eerst in onrust waren, waren niet alleen tot rust gebracht, maar prezen ook God. Met de woorden: "zo heeft dan God ook de heidenen de bekering gegeven ten leven" is het principe dat de heidenen mede tot de zaligheid in Christus geroepen zijn, zonder beletselen van de wet, in het algemeen erkend; want  van het  begin tot  het  einde beschouwde  men de onmiddellijke opname van Cornelius  niet  als  een  uitzondering,  maar  beschouwde  de  zaak  zo,  dat  wat  Cornelius ondervonden had, de heidenen in het algemeen was wedervaren. Wanneer de gehele zaak (ongeveer acht jaar later) op het concilie van de apostelen (hoofdst. 15) nog eens ter sprake komt, moet worden opgemerkt dat ook hier in de grond de apostelen het onmiddellijk eens waren, maar het doel was om de wettische christenen uit  de Joden, die langzamerhand in

opstand  waren gekomen,  tot  rust  te brengen.  Zij moesten met  de nieuwe broeders eten, avondmaal vieren, liefdemaaltijden houden. Reeds breidden zich de bekeringen uit,  verder dan tot de proselieten van de poort, die zij om de gemeenschap van de synagoge met de Joden konden dulden. De christenen uit de heidenen worden daarentegen vrijer, terwijl de christenen uit  de Joden van hun zijde voor  een deel angstiger  werden en hun oude geloofsgenoten begonnen zich, om de vermenging met de heidenen, meer en meer van hen af te zonderen. Bij dat  alles  kon  alleen  een  onrustige,  ontevreden  partij het  wagen,  werkelijk  weer  van  het principe van de kerk af te vallen en in deze zin vervolgens ook propaganda te maken. Hun poging leed echter eerst schipbreuk tegen de vrijheid van de eerste grote christelijke gemeente uit de heidenen zelf, die wij in het volgende gedeelte zien ontstaan, en niet minder tegen de beslisthied van de apostelen.

Zij waren dus volkomen overtuigd, lieten hun vooroordelen varen, vonden in datgene wat hen enorm had geërgerd, rijke stof om God te verheerlijken, die zijn genade ook aan heidenen geopenbaard en nieuwe broeders aan de gemeente toegevoegd had en voelden zich tot die verheerlijking des te meer verplicht, naarmate zij dieper  beseften wat zijzelf daarvoor aan God waren verschuldigd, dat Hij hun de bekering had gegeven ten leven. Och! dat alle twisten over de godsdienst zo mochten eindigen. Laat geen christen moedwillig aan vooroordelen vasthouden!

G. Vs. 19-30 Ontstaan van een nieuwe moedergemeente in de christelijke gemeente uit de heidenen te Antiochië,  die door  gelovigen was gesticht,  die  geen apostelen waren.  Deze plaatst zich echter niet tegenover de joods-christelijke moedergemeente te Jeruzalem, maar aan haar zijde.

19. Degenen nu over wie wij in hoofdst. 8: 4 hebben gesproken, die verstrooid waren door de verdrukking, de grote vervolging die tegen de gemeente te Jeruzalem in de tijd van Stefanus plaats vond, gingen het land door van Judea en Samaria, het woord predikende. Zij kwamen totFenicië  toe,  de  smalle  streek  aan  de  Middellandse  zee,  die  zich  van  de  berg  Karmel ongeveer 35 geografische mijlen ver naar het noorden uitstrekt (hoofdst. 21: 7) en tot het noord-westelijk van Palestina gelegen eiland Cyprus. En zelfs gingen zij nog verder, naar de 8 uren ver van de zee landwaarts aan de Orontes gelegen hoofdstad van Syrië, naar Antiochië (1 Makk. 1: 11. Aanm.), zoals de ontwikkeling van de kerk toen, ongeveer 9 jaar geleden, nog meebracht, tot niemand het woord sprekende dan alleen tot de Joden, waaronder ook de eigenlijke Jodengenoten of de proselieten van de gerechtigheid moeten worden verstaan Le 17: 9.

20. En er waren enige Cyprische (vs. 19) (ook Barnabas was van Cyprus (hoofdst. 4: 36) en Cyreneïsche  mannen  uit  hen  die  verstrooid  waren  (vs.  19),  die  zich  niet  tot  de  Joden beperkten, nadat de gebeurtenis, hierboven meegedeeld, had plaatsgehad. Terwijl zij de tijd tevoren  zich  elders  hadden  opgehouden,  kwamen  zij  te  Antiochië  (de  uitdrukking  in  de grondtekst  ziet  op  een uitnodiging,  die vandaar  tot  hen was gekomen)en spraken zij het woord, niet alleen tot de Joden, hetgeen zij natuurlijk niet geheel verzuimden, maar ook en wel voornamelijk tot de Grieken, hun verkondigende de Heere Jezus.

21. a) En de hand van de Heere was met hen om hun werkzaamheden met goed gevolg te bekronen en een groot aantal, juist van de zijde van de Grieken, geloofde en bekeerde zich in het jaar 42-43 n. Chr. tot de Heere.

a) Hand. 2: 47; 5: 14

Dat de wonderbare bekering van Cornelius en van zijn huis in de residentie van de Romeinse landvoogd onder de heidenen een verdere uitwerking heeft gehad, wordt ons met geen enkel woord gezegd - waarschijnlijk is hij spoedig daarop met de gehele Italiaanse cohorte naar zijn vaderland verplaatst, daar Claudius aan Agrippa nog meer de schijn van een onafhankelijk koning wilde geven en hem ook Cesarea schonk. Daarentegen wijst dit gedeelte een andere plaats aan, waar niet  slechts een familiekring uit de heidenen zich tot het geloof in Jezus bekeert,  maar  een  groot  aantal  mensen,  dat  zich  tot  een  gemeente  aaneensluit,  en  deze gemeente wordt begin en oorsprong van de vele gemeenten uit de heidenen in de gehele heidense kerk. De bedoeling van dit gedeelte is ons met het ontstaan van deze gewichtige gemeente, van deze nieuwe geschiedkundige zetel in de ontwikkeling van de kerk bekend te maken. Het verhaal gaat, daar het ons het verleden en het heden goed en karakteristiek onder de aandacht  wil brengen, tot  de vervolging terug, die over Stefanus kwam en de gehele gemeente te Jeruzalem aanging. Wij vernemen dat degenen die toen verstrooid werden, zich niet  alleen  door  de  provincies  van  het  Joodse  land  hebben  verstrooid,  maar  met  hun verkondiging  van  het  woord  tot  over  de  grenzen  van  Palestina  naar  Fenicië,  Cyprus  en Antiochië  gekomen  zijn.  Tevens  wordt  omtrent  deze  verbreiding  van  het  evangelie  ten opzichte  van  de  tijdruimte,  die  tussen  hoofdst.  8:  1-9:  43  ligt,  opgemerkt  dat  zij  zich uitsluitend tot de Joden wendden. Welke vrucht deze verkondigers hebben gehad wordt niet gezegd; maar door dat zwijgen wordt wel te kennen gegeven dat de verkondiging aan de Joden buiten de grenzen van Judea even weinig voor de toekomst vruchten heeft gedragen als de verkondiging  binnen die grenzen.  Verder  wordt  dan van enige onder  de verstrooiden bericht die, daar zij naar Antiochië kwamen, zich met de verkondiging van het evangelie tot de daar wonende heidenen, namelijk tot  de Grieken wendden en wordt  daarbij vooral te kennen  gegeven  dat  het  Cyprische  en  Cyreneïsche  mannen  waren,  die  dat  deden.  Zij behoorden dus tot de klasse van de Hellenisten Ac 6: 1. Vroeger hadden zij uit vrome ijver Jeruzalem tot  hun woonplaats gekozen; zij waren of op  de  Pinksterdag zelf reeds in de gemeente  ingelijfd,  of later  tot  het  geloof in  Christus  gekomen.  Maar  wat  zij verder  te Jeruzalem hadden ondervonden, in die stad van het heiligdom en de hoogste overheid van Israël, waaraan zij vroeger met zo’n grote liefde waren gehecht geweest, kon er alleen toe leiden om hen van hun volk en de heilige stad te vervreemden. In het doden van Stefanus zagen zij het toch voor hun ogen dat Jeruzalem met de hoge raad aan het hoofd het eigenlijke en ware heiligdom, dat zij in de gemeente van Christus hadden leren kennen, verwoestte en vertrad en zonder twijfel erkenden zij dat zo’n gedrag voor de heilige God slechts een reden kon zijn tot verwerping van het Joodse volk, vooral daar hun de uitspraken van Christus daarover niet onbekend waren. Aan de andere zijde werden zij in hun vaderland Cyprus en Cyrene, waarheen zij zich naar alle waarschijnlijkheid na hun verdrijving uit Jeruzalem voor enige jaren hadden teruggetrokken, terwijl hun prediking in Judea (hoofdst. 8: 1) toch maar een zeer geringe bijval vond, meer tot de heidenen aangetrokken, van wie zij als Hellenisten de ontwikkeling en taal hadden aangenomen. Het is zeer goed mogelijk dat de christelijke broeders die naar Antiochië waren getrokken om, zoals vs. 19 berichtte, de Joden aldaar het evangelie te verkondigen, hen naar die stad nodigden, omdat zij hun kracht wilden versterken. Toen zij nu aan die uitnodiging gehoor gaven, vernamen zij, waarschijnlijk nog op het eiland Cyprus, waarover ook die van Cyrene reisden en waarover net daarvoor de Italiaanse cohorte uit Cesarea naar Rome was overgeplaatst, van de bekering van Cornelius en van zijn huis door  de apostel Petrus. Zo  was het  dan zeer natuurlijk dat  zij dat  goddelijk raadsbesluit kennende  zich  te  Antiochië  met  hun  prediking  juist  tot  de  Grieken  wendden.  Dat  deze handelwijze niet vóór de gebeurtenis in hoofdst. 10, maar na deze valt, blijkt niet alleen reeds uit het feit dat Lukas er pas bericht van geeft na de gebeurtenissen in hoofdst. 10: 1-11: 18, maar Petrus verklaart ook in hoofdst. 15: 7 dat hij de eerste geweest is die de heidenen heeft bekeerd en Jakobus bevestigt in hoofdst. 15: 14 zijn getuigenis, zoals dan in het algemeen aan

de  geschiedenis  in  hoofdst.  10:  1-11:  18  het  hoofddoel  zou  worden  ontnomen  en  alle betekenis,  indien men het  bericht  in vs.  20  en 21  van ons gedeelte in een tijd  vóór  die geschiedenis zou willen plaatsen.

Antiochië was tegen het einde van de 4e eeuw v. Chr. door Seleukus Nikator, de stichter van het huis van de Seleuciden Da 11: 5 gebouwd en genoemd naar zijn vader Antiochus. Het lag in de grote en vruchtbare vlakte waardoor de Orontes stroomt, niet ver nadat deze zich naar het zuidwesten heeft gekromd, op de linkeroever tussen de rivier en een aanzienlijke bergrug, waarop later de stad nog is uitgebreid. Als residentie van de Seleuciden gedurende vele jaren, kwam deze nieuwe wereldstad van Voor-Azië spoedig tot grote bloei, die toen zij in het jaar 64 v.  Chr.  hoofdstad van de nieuwe Romeinse provincie Syrië was geworden,  onder  de keizers haar hoogtepunt beleefde. De omvang van de stad, die uit 4 delen bestond, moet 2 1/2, de lengte bijna 1 geografische mijl hebben bedragen. Een straat, bijna een uur lang, die tot de vierkante marktplaats leidde, liet Herodes de Grote met marmerplaten plaveien en door een zuilengang  versieren.  De  daar  gevestigde  Joden  maakten  een  aanzienlijk  deel  van  de bevolking uit. Onder de Seleuciden hadden zij grote vrijheden; zij bezaten een synagoge, die rijkelijk  van  schatten  was  voorzien  en  maakten  langzamerhand  vele  proselieten  uit  de heidenen. Zo iemand was ook Nikolaüs, die in hoofdst. 6: 5 is vermeld. Deze was dan ook zonder twijfel onder degenen die spoedig na de verstrooiing van de Jeruzalemse gemeente naar Antiochië gingen en onder de Joden het zendingswerk verrichtten, maar zich ook tot de proselieten wendden (vs. 19). Onder degenen die hen 7 of 8 jaar later vanaf Cyprus en Cyrene navolgden en die nu, na het nieuwe keerpunt in de geschiedenis van de uitbreiding van het evangelie, dat Petrus in hoofdst. 10 door Gods bijzondere leiding aan het licht had gebracht, zich veel meer met de Grieken bezig hielden, bevond zich zeker ook wel Lucius van Cyrene van wie in hoofdst. 13: 1 wordt gesproken. Het is opmerkelijk dat, terwijl Petrus het begin van de bekering van de heidenen bij de Romeinen maakt, de onmiddellijk daarop te Antiochië gevolgde voortgang de Grieken betreft. Daarin is een voorbeeld van de kerk van de toekomst, die uit de heidenen is vergaderd. Rome heeft reeds in het begin zijn christelijke gemeente, maar, nadat zijn hoge betekenis op het gebied van deze kerk is vastgesteld Ac 10: 2 treedt het toch terug naar het Oosten en de Grieken, tot het dan bijna gelijktijdig met het afsterven van de Oosterse christenheid op de voorgrond van het rijk van God komt.

22. En het gerucht over hen, het bericht omtrent het werk van die mannen (vs. 20), kwam de gemeente ter ore, die te Jeruzalem was en die zich nog heden als de eigenlijke en enige moedergemeente  van  de  kerk  van  Christus  mocht  beschouwen.  En  zij,  de  leden  van  de Jeruzalemse gemeente, die volgens het in vs. 18 uitgesproken inzicht in Gods raadsbesluiten tegen een zendingswerk onder de Grieken niets hadden in te brengen, maar zich toch verplicht voelden te waken, dat alles eerlijk en met orde toeging (1 Kor. 14: 40), zonden Barnabas uit. Deze stond naar eigen afkomst het dichtste bij de predikers uit Cyprus en Cyrene; daarom vaardigden zij hem af, opdat hij het land zou doorgaan en de broeders in Fenicië en Cyprus (vs. 19) groeten en versterken en tot Antiochië toe door zou reizen, om daar de staat van zaken te onderzoeken en de leiding en het bestuur van de gemeente voor het vervolg op zich te nemen.

23.  Toen hij daar  aangekomen was en de genade  van  God  zag,  hoe krachtig deze zich werkzaam betoonde aan de bekeerde Grieken (vs. 21), werd hij verblijd, verheugde zich van harte dat de Heere ook de heidenen dedeur van het geloof had geopend (hoofdst. 14: 27) a) en vermaande hen allen op indringende wijze, dat zij naar het voornemen van hun hart bij de Heere zouden blijven, om daarvoor de besnijdenis,  die zij misten te vergoeden. (Rom. 2: 28v.).

a) Hand. 13: 43; 14: 22

24. Want hij was een goed man, die bij zijn goed, vriendelijk karakter niets van die tegenzin in zich had die bij degenen die uit de besnijdenis waren in vs. 2v. zichtbaar was. En hij was vol van de Heilige Geest en van het geloof (hoofdst. 6: 5), zodat hij ook in staat was om te versterken  en  te  vermanen.  Daarom  hadden  de  apostelen  hem  ook  vroeger  de  bijnaam Barnabas, d. i. zoon der vertroosting gegeven, terwijl hij eigenlijk Jozes heette (hoofdst. 5: 36). En er werd nu ook, ten gevolge van de kracht van het woord een grote schare uit de Griekse  bevolking  de  Heere  toegevoegd,  zodat  zich  een  gehele  gemeente  begon  te ontwikkelen.

Wij zien hoe streng de apostelen nu nog hun eigenlijke en naaste bestemming voor de 12 stammen van het volk Israël in het oog hielden. In hoofdst. 8: 14vv. zenden zij bij het bericht dat  Samaria  het  woord  van  God  had  aangenomen,  Petrus  en  Johannes  daarheen,  omdat Samaria toch oorspronkelijk tot het gebied van het heilige land behoorde en de Samaritanen het verbondsteken van de besnijdenis hadden. Nu is het niet één van hen, die de leiding van de  zending  onder  de  heidenen  te  Antiochië  op  zich  neemt,  hoewel  Petrus  onder  Gods bijzondere invloed het werk plechtig heeft moeten inwijden, maar aan Barnabas wordt deze zending opgedragen. Zij hebben er toch ook een bepaald bewustzijn van dat, zoals de zaken ten opzichte van Israël nu nog staan, het hun ambt niet is het pas begonnen werk onder de heidenen verder te volvoeren. Zij weten integendeel uit  de openbaring van de Heere aan Saulus in de tempel (hoofdst. 22: 21), die deze hun niet zal hebben verzwegen, dat voor dat werk  een  bijzondere  dertiende  apostel  reeds  bestemd  is  en  daarop  mogen  zij  met  hun apostolische waardigheid niet  vooruitlopen; daarentegen kan Barnabas, daar hij bij al zijn gaven toch geen werkelijk apostel is, de tijd van overgang tot het definitieve optreden van Saulus in het hem aangewezen arbeidsveld aanvullen Ac 11: 30.

25. En Barnabas merkte uit dit goede gevolg van zijn werk in Antiochië op, wat een rijk arbeidsveld nu geopend was door de reeds zo  ver gevorderde bekering van de heidenen. Daarom begeerde hij zeer naar een goede medearbeider in deoogst van de Heere. Hij ging uit naar Tarsen, om Saulus te zoeken. Hij was, nadat men hem in het jaar 39 (hoofdst. 9: 30) had weggezonden,  als  uit  het  oog  verloren  en  moest  dus  nu  na  4-5  jaren  opnieuw  worden opgezocht. En toen hij hem gevonden had, want hij moest hem niet alleen tevoorschijn halen uit een verborgen plaats, maar ook uit geestelijke verborgenheid, bracht hij hem te Antiochië, als op de schouwplaats van het werk dat hij nu zou aanvangen, waarvoor in hoofdst. 9: 20vv., 28vv. nog de volle tijd en rechte plaats niet was gekomen en dat daarom ook  nog  geen eigenlijke vrucht had gedragen (hoofdst. 22: 17vv.).

Volgens hoofdst.  9:  27  had  juist  Barnabas vroeger  Saulus bij de apostelen te Jeruzalem ingeleid en met de eerste gemeente te Jeruzalem in verbintenis gebracht. Nu was het dezelfde man   die   Saulus   naar   Antiochië   leidde   en   met   de   veelbelovende   gemeente   van heidenchristenen,  met  deze moederstad van de kerk  uit  de heidenen in werkelijk  contact bracht. De bekering van Saulus was Barnabas zeer nauwkeurig bekend (hoofdst. 9: 27) en zo kende  hij  zonder  twijfel  ook  de  verklaring  van  de  verhoogde  Verlosser,  dat  Hij  Saulus verkoren had om Zijn naam uit te dragen voor de volkeren en de koningen (hoofdst. 9: 15; 22: 21; 26: 17v. Nu zal Barnabas, terwijl hij zich in deze jeugdige en toch reeds zo aanzienlijke christelijke  gemeente  ophield,  niet  zonder  aanwijzing  van  de  Heilige  Geest,  waarmee  hij vervuld was, aan die man hebben gedacht, die tot zo grote zaken en in het  bijzonder tot bekering van de heidenen verkoren was, zodat hem duidelijk werd: die man behoort hier te zijn; hij is de juiste man op de juiste plaats.

26. En het is geschied dat zij een geheel jaar samen verbleven in de gemeente, naar onze berekening het  jaar 44-45 n. Chr. en bij die godsdienstige samenkomsten in kennis en in geloof toenamen en zij op de wijze van de apostelen te Jeruzalem (hoofdst. 2: 42; 5: 42 voordrachten hielden en een grote schare
leerden. 1) De schare bestond uit Grieken die nog niet tot de gemeente behoorden, maar aan de  vergaderingen  van  de  gemeente  deelnamen,  evenals  de  Joodse  proselieten  de  Joodse synagogen  bezochten.  Van  dezen  werden  er  steedsmeer  tot  Christus  bekeerd,  zodat  de gemeente nog in dit jaar ook in het burgerlijke een grote betekenis verworf en vanwege het overheersend  heiden-christelijk  element  tegenover  de  synagoge  van  de  Joden  als  een zelfstandige gemeenschap optrad. En zo geschiedde het dat de discipelen, zoals de christenen zichzelf vroeger noemden (hoofdst. 6: 1v., 7; 9: 1; 10: 25v., 38 voor het eerst te Antiochië christenen
(lat. Christiani, aanhangers van Christus) genoemd werden, 2) terwijl zij bij de Joden te Jeruzalem de naam droegen van Nazareners, of aanhangers van Jezus van Nazareth (hoofdst. 24: 5).

1) Aan het einde van het jaar 43 na Christus trad Saulus werkelijk in zijn ambt, terwijl zijn vroegere werkzaamheid meer die was geweest van algemeen christelijke ijver voor de Heere en van reddende liefde voor de zielen. Vroeger was ook het eigenaardige gebied, dat Christus hem als apostel van de heidenen had toegekend, nog niet aanwezig, omdat toen de tijd voor de bekering van de heidenen nog niet was gekomen. In dat jaar heeft zeker de verheven openbaring plaatsgehad, waarvan hij in 2 Kor. 12: 1v. spreekt. De 2e brief aan de Korinthiërs is in het jaar 57 geschreven. Daarvan 14 jaren teruggeteld geeft juist het bovengenoemde jaar. Was Saulus geen oog-  en oorgetuige,  dan behoorde hij ook  niet  tot  degenen die Petrus beschrijft in hoofdst. 1: 21v. als alleen geschikt voor het apostolische ambt. Dit gemis moest op buitengewone wijze worden vergoed, zou hij in gelijk gezag naast de andere apostelen staan. Zijn leren in de gemeente te Antiochië stond ook reeds nu hoger dan dat van Barnabas, die naast hem arbeidde, terwijl hij ook op de eerste zendingsreis spoedig op de voorgrond treedt (hoofdst. 13: 9vv.). Het is zeker ten onrechte, wanneer bijv. Wieseler die verheven openbaringen laat samenvallen met de zinsverrukking die Saulus in de tempel te Jeruzalem had,  toen  hij  daar  voor  het  eerst  na  zijn  bekering  was  (hoofdst.  22:  17vv.)  en  in overeenstemming daarmee als het jaar van de bekering het jaar 40 n. Chr. rekent, waarbij het dan geheel onverklaarbaar wordt hoe de apostel zich reeds 21 jaar later (Filem. 1: 9) de "oude Paulus" kon noemen, terwijl hij bij de steniging van Stefanus nog een jongeling was en toen volgens de mening van Wieseler ook nog maar 20 jaren oud was. De tijdsbepaling van de steniging  van  Stefanus  en  van  de  bekering  van  Saulus  zijn  de  hoofdpunten  van  de chronologische berekening van deze geleerde in de Handelingen van de apostelen, evenals de valse  verklaring  van  de  "tweede  eerste  sabbat"  in  Luk.  6:  1  bij  de  aanname  dat  Lukas gewoonlijk chronologisch schreef, zijn berekening omtrent  het  leven  van  Jezus in de war heeft gebracht, alhoewel hem ook ondanks dit onder de chronologen van de laatste tijd zonder twijfel de eerste plaats toekomt.

2) Door de verenigde werkzaamheid van Barnabas en Saulus kwam het er spoedig toe dat de gemeente te Antiochië zo bloeiend werd dat zij onwillekeurig de blikken van haar heidense omgeving  (vooral ook  van  de  Romeinse  bezetting,  want  Antiochië  was  de  zetel van  de stadhouder van Syrië) tot zich trok. Men zag dat de christelijke gemeente iets anders was dan het Jodendom, dat te Antiochië sterk vertegenwoordigd was, iets zelfstandigs en nu begon men de gelovigen in Christus, om ze van de Joden te onderscheiden, met de naam christenen aan te duiden (of aanhangers van Christus, hoofdst. 26: 28, 1 Petr. 4: 16 - door samentrekking en overeenkomst met het Griekse woord Crhstoi d. i. goede mensen, is daaruit later "christen"

geworden).  Dat  dit  juist  nu  geschiedde,  nu  Paulus  op  het  toneel van zijn werkzaamheid verscheen, is een hoogst gewichtig teken voor het feit dat de kerk van Christus vanaf nu bestemd was tot iets dat zich van al het vroegere onderscheidde, waarin de christenen uit de Joden met die uit de heidenen tot een nieuw geheel samengesmolten waren en dat de kerk zo in de wereldgeschiedenis zou optreden. Het is wel opmerkelijk dat de gelovigen niet  naar Jezus de naam Jezuïeten kregen, maar naar de naam Christus (die meer de ambtsnaam van de Heere was, doch reeds tot een soort van persoonsnaam was geworden) die van christenen; zij zouden immers niet, zoals die naam zou te kennen geven, medeheilanden en medezaligmakers van de mensheid zijn, maar medegezalfden, zoals dat onze naam "christenen" te kennen geeft.

Hoogstwaarschijnlijk  was  oorspronkelijk  de  naam  van  Christus  een  scheldnaam,  van  de vijanden  van  het  kruis  afkomstig  en  dan  ook  bij  herhaling  in  kwade  zin  in  de  gewijde schriften vermeld (Hand. 26: 28. 1 Petr. 4: 16 Weinig hebben zij die hem het eerst gebruikten, vermoed dat zij de hoogste eretitel uitspraken, waarop de belijder van de Heere zich ooit in later  eeuw  zou  verheffen.  Christen  betekent  niets  anders  dan  Christus,  Gezalfde  en  de onderdaan van het Godsrijk is zo geroepen om geen mindere rang te bekleden dan de Koning van de Vader ontving. Wat een groot voorrecht, wat aan dure verplichting, wat een blijde verwachting. Verblijd u, mijn christen, de volle kracht van de schone naam die gij draagt, wordt eens daarboven gekend. De gezalfden met de H. Geest worden mede erfgenamen met Christus en de Christus Gods heeft gesproken: "wie overwint, aan hem zal Ik geven te zitten op Mijn troon, zoals Ik overwonnen heb en ben gezeten met Mijn Vader op Zijn troon. " Indien wij met Hem verdragen, wij zullen met Hem heersen. De christenprofeet en -priester, hij  blijft  uiteindelijk  een  triomferende  koning,  of  waarom  wordt  gij  anders  een  christen genoemd? Wat denkt u, zou het voor een trouw geweten onmogelijk zijn zichzelf de vraag te beantwoorden: en gij, en gij, en gij, wordt gij met reden een christen genoemd? Wij oordelen niemand, maar wanneer wij op zovelen het oog slaan die zich wellicht reeds gekrenkt zouden tonen, wanneer men hun recht op de christennaam ook slechts van verre betwijfelde en van wie het leven toch een snijdende tegenspraak met het hier gegeven antwoord is, verwondert het u dat ons gemoed niet zelden met stille weemoed vervuld  wordt  bij de gedachte aan zoveel zelfbedrog, met zoveel zonde gepaard? Maar hoe, dat is toch geen christenprofeet, hij die met onverschillig zwijgen, wie weet met een goedkeurende glimlach het aanhoort als het heilige in zijn tegenwoordigheid wordt bespot en gelasterd! Dat is toch geen christenpriester, die op de altaren van de ijdele wereldvreugde offert en zijn kleed lichtzinnig besmet en dagen en weken kan laten voorbijgaan zonder dat zijn ziel smacht naar verborgen omgang met God! Dat is toch geen christenkoning, die de grote keizer, Wereld genaamd, gedwee als slaaf in de ogen ziet en van niets dan nederlaag in de strijd met de zonde kan spreken! Ach, indien eens allen voor goed aan de kant werden gezet, die slechts half of tot zolang christenen zijn, als eer of belang het toelaat, hoe velen of hoe weinigen zouden er tenslotte slechts overblijven en gij - waar zou uw plaats zijn te vinden? Ja, wij hebben het zeer nodig dat een nieuwe doop van de Heilige Geest over ons mat en levenloos christendom komt; wel zal menig hoofd zich diep in het stof moeten bukken, voordat het teken van de zalving bij vernieuwing tevoorschijn treedt, dat  door de hand "wereld" bijna voor altijd uitgewist  werd. Laat  het  ook u gezegd zijn, geliefden en waar uw hart u veroordeelt, bidt en strijdt dat Hij, die meer is dan uw hart, door Woord en Geest u tot echte christenen zal maken! En werd u dat door zijn genade vanaf het begin,  schaamt  u  dan  nooit  voor  de  christennaam,  al wordt  die  door  de  wereld  bespot; evengoed zal dan een  koningskind in een vijandelijk land zich voor zijn titel of adelbrief schamen. De wereld kent u niet, omdat zij Hem niet  kent  naar wie gij genoemd zijt. Dat maakt  niet  uit! Treed te voorschijn, gij christenprofeet, om Zijn naam voor de wereld te dragen! Breng gij uw offer, gij christenpriester, met een gelaat dat blinkt van heilige vreugde! Strijd uw strijd ten einde toe, christenkoning, uw kroon ligt hoger dan hier! Maar weet het

goed,  uw  eerste,  uw  liefste,  uw  laatste  roem moet  niet  in  uw  profeten-  en  priester-  en koningschap,  maar  in  dat  van  de  van  eeuwigheid  Gezalfde  zijn,  in  wie  de  Vader  zijn welbehagen  had  en  behoudt.  Aan  de  Profeet  het  laatste  woord  bij  elke  vraag:  "Wat  is waarheid? " Op de Hogepriester de vaste hoop, waar gij voelt dat ook uw beste offer bevlekt is  en  bezoedeld  voor  God.  Voor  die  Koning  het  hoogste  lied,  dat  eindeloos  daarboven weerklinkt en hier reeds in uw hart mag naklinken: "Hem, die ons heeft  liefgehad en ons gemaakt  heeft  tot  koningen  en  priesters,  aan  God  en  aan  de  Vader,  aan  Hem  zij  de heerlijkheid tot in alle eeuwigheid. "

27. En in die dagen, gedurende het  jaar dat  Barnabas en Saulus  zo  met  elkaar werkten, kwamen er enige profeten uit Jeruzalem, enige mannen uit de oostelijke gemeente, die in geestvolle, maar extatische rede, zoals zij die met tongen spraken, het woord van de Heere konden voordragen en in bijzondere gevallen ook de toekomst konden voorspellen (1 Kor. 12: 10;  14:  1vv.).  Deze  kwamen  ook  te  Antiochië,  want  de  Jeruzalemse  gemeente  had  de nieuwgevormde gemeente na de uitzending van Barnabas (vs. 22) niet uit het oog verloren en wilde haar nu enige geestelijke gave mededelen om haar te bevestigen (Rom. 1: 11).

28.  En  één  van  hen,  genaamd  Agabus  (vgl.  hoofdst.  21:  10v.)  de  beide  anderen  waren waarschijnlijk Judas Barsabas en Silas (hoofdst. 15: 22 en 32), stond op in de vergadering van de gemeente, toen daar weer een godsdienstoefening werd gehouden en gaf te kennen, terwijl hij zijn woord door een zinnebeeldige handeling liet vergezeld gaan (Openb. 1: 1) door de Geest, die zijn oog opende voor de toestanden van de eerstvolgende tijd, dat er een grote hongersnood zou komen over de gehele wereld, die ook werkelijk gekomen is onder keizer Claudius, die sedert 24 juni van het jaar 41 n. Chr. te Rome regeerde en in de eerste plaats Palestina in het jaar 45, dus een jaar na de profetie van Agabus, trof.

29. En naar de draagkracht van ieder van de discipelen, van de christenen te Antiochië (vs. 26), die voor de aan hen ten dele gevallen geestelijke zegen die zij hadden gekregen, graag de stoffelijke wildeninruilen (1 Kor. 9: 11 Rom. 15: 27), besloot elk van hen iets te zenden, ten dienste van de broeders die in Judea woonden.

30. Dit deden zij dan ook door een collecte te houden en zij zonden het geld, dat op die wijze was samengebracht, tot de ouderlingen te Jeruzalem door de handen van Barnabas en Saulus. Dezen kwamen daar omstreeks Pasen van het jaar 45 aan (hoofdst. 12: 25), zodat het jaar van hun gemeenschappelijke werkzaamheid te Antiochië (vs. 26) nader op de tijd van Pasen 44 tot in 45 n. Chr. kan worden bepaald.

Onder de regering van keizer Claudius (van 24 jan. 41 tot 13 okt. 54 n. Chr.) heeft herhaalde malen een hongersnood geheerst, nu in het ene dan in het andere deel van het Romeinse rijk. Dadelijk in zijn drie eerste jaren (41-43)  was er honger te Rome, omstreeks 49 of 50 in Griekenland, omstreeks 52 weer te Rome. In Palestina kwam de hongersnood volgens het bericht  van  Josefus  tijdens  de  Romeinse  landvoogd  Cuspius  Fadus  (44-45)  en  Tiberius Alexander Deze opgave moet zeker beduiden dat het onder de eerste begon en onder de laatste nog geruime tijd voortduurde. Maar niet alleen kan het jaar waarin de een af- en de ander  optrad,  niet  met  zekerheid  worden  bepaald,  maar  daar  Josefus  als  de  toenmalige hogepriester een zekere Ismaël noemt, die noch de zoon van Phabi onder Valerius Grontus (14 n. Chr), noch die onder Agrippa II (60-61) kan zijn, en waaronder dus integendeel een andere hogepriester omstreeks het midden van de jaren 40 n. Chr. (Slotwoord op 1 Makk. No. 11 c) moet worden verstaan, worden wij gedwongen tot het vermoeden dat het jaar 45 dat van de hongersnood in Palestina moet zijn. In het jaar daarvoor, dus in het eigenlijke 4e jaar van

Claudius, zoals een andere tijdsbepaling luidt, kon hier nog geen gebrek aan koren zijn, daar nog in de zomer van dit jaar de inwoners van Tyrus en Sidon volgens hoofdst. 12: 20 aan koning Agrippa om vrede vroegen omdat hun landen zich moesten voeden van het land van de koning. Maar ook is er voor het onheil geen plaats later dan het eerder genoemde jaar, om de nauwe samenhang, waarin het (hoofdst. 12: 1) "omtrent dezelfde tijd" met ons gedeelte en met hoofdst. 12: 25 staat. Daarentegen is duidelijk dat de voorzegging van Agabus op z’n laatst  nog in het  jaar 44 moet  vallen,  anders was het  geen profetie of ingeving door de goddelijke Geest geweest. Maar in het jaar 43 had de driejarige hongersnood te Rome haar einde bereikt en in het jaar 44 scheen een betere tijd te zijn aangebroken. Nu treedt echter de profetie op en kondigt aan dat de nood onder deze keizer van het Romeinse rijk (de gehele wereld, zie Luk. 2: 1) zou voortduren en ook natuurlijk Palestina zou treffen, dat sedert de dood  van  Agrippa  weer  onder  Romeinse  landvoogden  stond  Mt  2:  20.  De  tijd  van  zijn voorzegging is dus dezelfde, als waarin onder de ongelovige Joden die valse profeet Theudas optrad en voorgaf dat hij door zijn woord alleen als een Jozua de Jordaan zou splitsen en zijn aanhangers een gemakkelijke doortocht  verschaffen, om hen daarna vrij te maken van de Romeinse heerschappij Ac 5: 39, maar die degenen die hem volgden slechts in het verderf stortte. Tegenover valse schenkt de Heere aan zijn gemeente te Jeruzalem een ware profeet, op wiens woord bijtijds voorzorgen worden gemaakt door de broeders uit de heidenen, zodat de nood hier niet te zwaar zou worden, daar aan de ene zijde door de vroegere verstrooiing (hoofdst. 8: 1vv.) en omdat hun leden meestal tot de armere mensen behoorden, zij reeds behoeftig genoeg was, aan de andere zijde wat de koningin Helena van Adiabene in de dure tijd voor de bewoners van Jeruzalem zou doen Mt 21: 11 juist het minst ten goede van de christenen zou komen. Opmerkelijk is het dat de collecte, waartoe de gemeente te Antiochië besloot  en  die  door  Barnabas  en  Paulus  werd  overgebracht,  te  Jeruzalem  niet  aan  de apostelen, maar aan de oudsten werd gegeven. Waar waren dan de apostelen toen de beide afgezanten in het jaar 45 aankwamen (hoofdst. 12: 25) en de gift overdroegen? Jakobus I was door Agrippa met het zwaard omgebracht. Petrus was na zijn redding uit de gevangenis van Jeruzalem heengegaan, alleen Jakobus II was daar nog aanwezig (hoofdst. 12: 1-17). Deze toestand is dan ook de reden waarom Paulus, als hij bewijst dat hij het evangelie dat hij predikte van geen mens had geleerd, maar het alleen ontvangen had door de openbaring van Jezus  Christus,  in  Gal.  1:  11;  2:  10  hier  vermelde  reis  naar  Jeruzalem  zonder  meer voorbijgaat, omdat hij toen alleen van Jakobus II had kunnen leren. Daar nu deze apostel met zijn woord in Jak. 2: 24 : "ziet gij dan nu dat een mens uit de werken gerechtvaardigd wordt en niet alleen uit het geloof" zo lijnrecht de leer van Paulus in Rom. 3: 28 schijnt tegen te spreken: "wij besluiten dan dat de mens door het geloof gerechtvaardigd wordt zonder de werken van de wet" kon zeker niemand tot de gedachte komen dat deze zijn leermeester zou geweest zijn. Reeds aan het begin van het jaar 44, nog voordat Agrippa I op de wijze in hoofdst. 12: 11vv. beschreven, tegen de gemeente te Jeruzalem ging handelen, waren daar waarschijnlijk slechts de drie apostelen Jakobus I, Petrus en Jakobus II (en daarbij Johannes als vierde, die echter met Petrus door zijn nauwe vereniging met hem als één persoon was en daarom  niet  afzonderlijk  wordt  genoemd).  Daaruit  is  te  verklaren  dat  in  het  hele  12e hoofdstuk van andere apostelen met geen enkel woord wordt gesproken (zelfs in hoofdst. 15 zijn  onder  "de  apostelen"  volgens  Gal.  2:  9  slechts  drie  bedoeld:  Jakobus  II,  Petrus  en Johannes, en waren dus zonder twijfel de overigen uitgegaan in de gehele wereld, sedert zij uit het gebeurde in hoofdst. 10: 1vv. zich volgens hoofdst. 11: 1vv. overtuigd hadden dat God nu  ook  aan de heidenen bekering  ten leven had  gegeven en zij aan het  bevel van Jezus moesten denken:  "Gaat  heen, onderwijst  alle volken, predikt  het  evangelie aan de gehele schepping" (Matth. 28: 19v. Mark. 16: 15). Te Jeruzalem stelde men nu oudsten aan, die de weinige apostelen die achtergebleven waren in hun ambt terzijde stonden en later hun plaats zouden innemen, als ook zij zouden moeten wijken.  Wij hebben in het Slotwoord op het

evangelie van Mattheüs deze zogenaamde apostelverdeling, tot gedachtenis waarvan in de katholieke kerk zelfs een bijzonder feest op 15 juli wordt gevierd, volgens de traditie in het jaar 45 geplaatst. Volgens de hier voorgelegde juistere berekening moet echter daarvoor het jaar 43 worden gesteld en dus ook de vervaardiging van het zo-even genoemde evangelie in deze tijd worden geplaatst. Terwijl te Jeruzalem het gehele collegie van de apostelen niet meer samen was, maar alleen een klein gedeelte daarvan en spoedig één van de twaalven zou worden  gedood,  beschikte  de  Heere  dat  in  diezelfde  periode  te  Antiochië  een  tweede moederstad en wel voor de christenen uit de heidenen zich ontwikkelde en de eerste zoveel in gewicht verloor als nodig was om de andere in grootte te laten toenemen.

HOOFDSTUK 12

JAKOBUS’ DOOD. PETRUS’ VERLOSSING. HERODES’ ONDERGANG.

H. Vs. 1-25 Voltooiing van de vijandschap van Israël tegen het evangelie in de maatregelen van Herodes Agrippa I tegen de christelijke kerk.

EPISTEL OP DE DAG VAN PETRUS EN PAULUS (Vs. 1-11).

Mt 16: 13. Tot de voorbereidende viering van de dag (29 juni) behoort te Rome op de vorige avond de prachtige verlichting van de Pieterskerk met 44000 lampen en 784 fakkels. Op de feestdag zelf geeft de Paus, evenals op Hemelvaartsdag, nadat de mis geëindigd is, van het vatikaan aan de stad en de aarde (urbi et orbi) onder het bulderen van de kanonnen de zegen en een algemene verlichting van de stad en vuurwerk  vormen  ‘s avonds het  slot  van de feestviering. Zo was het tenminste zo lang de paus nog wereldlijk overheidspersoon was en de kerkelijke Staat bezat.

1. En omtrent dezelfde tijd, toen de gebeurtenis in hoofdst. 11: 26 plaats had, toen namelijk Barnabas Saulus naar Antiochië leidde,  dus in het jaar 44 n. Chr., sloeg koning Herodes Agrippa I de hand aan sommigenvan de gemeente te Jeruzalem, die sedert de laatste acht jaar zich in vrede had kunnen ontwikkelen. Over de troonsbeklimming van Herodes in het jaar 41 werd bij hoofdst. 9: 32 (zei DACHS "Ac 9: 32 uitvoeriger gesproken. Waarschijnlijk was hij afgezet door de farizeesgezinde hoge raad, die hij zo graag ter wille was en greep hij de leden van de gemeente om die kwalijk te behandelen, om die door lichamelijke mishandelingen te straffen voor hun afval van het farizese Jodendom.

2. En hij doodde Jakobus, a) de broer van Johannes, Jakobus de oudere (Matth. 10: 2 No. 3) met het zwaard. Deze stond naar alle waarschijnlijkheid sedert de reis van Petrus in hoofdst. 9: 32vv.  aan het  hoofd van de gemeente als haar vaste leidsman, zoals hij reeds vroeger volgens de aanwijzing bij hoofdst. 4: 24 naast Petrus en Johannes een bijzondere plaats in het collegie van de twaalven innam.

a) Matth. 4: 21

Het is de Boanerges die eenmaal over de vijanden van zijn Heere het vuur van de hemel heeft willen inroepen, maar betere dingen geleerd heeft en nu tenslotte leren moet, zoals zijn Heer, het leven te laten in de handen van zijn vijanden. Voor de zaak van de Heere heeft hij het niet te kostelijk geacht, aan zijn beul heeft hij het niet betwist. Hij heeft gezegd: de wil van de Heere geschiedde! toen van hem geëist werd de arbeid in de wijngaard van de Heere - sedert tien jaar met trouwe ijver behartigd - op te geven, afscheid te nemen van zijn geliefde broeder Johannes. Eenmaal heeft de Heere hem een vraag gesteld: "Kunt gij de drinkbeker drinken, die Ik drinken zal en met de doop gedoopt worden, waarmee Ik gedoopt zal worden? " Thans heeft hij het antwoord met zijn bloed gezegeld.

2. En hij doodde Jakobus, a) de broer van Johannes, Jakobus de oudere (Matth. 10: 2 No. 3) met het zwaard. Deze stond naar alle waarschijnlijkheid sedert de reis van Petrus in hoofdst. 9: 32vv. aan het  hoofd van de gemeente als haar vaste leidsman, zoals hij reeds vroeger volgens de aanwijzing bij hoofdst. 4: 24 naast Petrus en Johannes een bijzondere plaats in het collegie van de twaalven innam.

a) Matth. 4: 21

Het is de Boanerges die eenmaal over de vijanden van zijn Heere het vuur van de hemel heeft willen inroepen, maar betere dingen geleerd heeft en nu tenslotte leren moet, zoals zijn Heer, het leven te laten in de handen van zijn vijanden. Voor de zaak van de Heere heeft hij het niet te kostelijk geacht, aan zijn beul heeft hij het niet betwist. Hij heeft gezegd: de wil van de Heere geschiedde! toen van hem geëist werd de arbeid in de wijngaard van de Heere - sedert tien jaar met trouwe ijver behartigd - op te geven, afscheid te nemen van zijn geliefde broeder Johannes. Eenmaal heeft de Heere hem een vraag gesteld: "Kunt gij de drinkbeker drinken, die Ik drinken zal en met de doop gedoopt worden, waarmee Ik gedoopt zal worden? " Thans heeft hij het antwoord met zijn bloed gezegeld.

3. En toen hij zag dat het de Joden beviel, niet alleen de oversten, maar ook het volk of de leken, wanneer hij op deze wijze de gemeente van de door hen gehate Jezus van Nazareth, die zij niet als de Christus van de Heere wildenerkennen, verwoestte, ging hij met dat werk voort en kwam er spoedig toe om ook Petrus, de tweede onder de tegenwoordige leidslieden van de gemeente, te arresteren. (En het waren, toen deze gevangenneming plaats had, de dagen van de ongezuurde broden, die met de 14e Nisan ‘s morgens begonnen ("Mt 26: 17" en "Lu 22: 7.

4. Omdat hij hem op deze 14e Nisan, die in het jaar 44 op 1 april viel, gegrepen had, kon hij hem niet dadelijk veroordelen en laten doden. Het volk hield zich bezig met de voorbereiding voor het eten van het Pascha, dat aan de avond van die dag zou plaatshebben; daarom zette hij hem in de gevangenis, waarschijnlijk in die, die zich bij zijn paleis op de berg Zion bevond (zie Slotw. op 1 Makk. No. 11d). En opdat als de nacht inviel de scherpste bewaking zou plaatshebben en een bevrijding als die in hoofdst. 5: 19vv. onmogelijk zou worden gemaakt, gaf hij hem over aan vier wachten, elk van vier soldaten, zodat iedere drie uur een groep van vier man de anderen kon aflossen Mr 13: 37, om hem te bewaken; hij was aan twee soldaten, links en rechts van hem, met een ketting verbonden en de beide andere soldaten maakten de eerste en tweede wacht uit bij de ijzeren deur van de gevangenis, die naar buiten voerde (vs. 6 en 10). Dit liet hij doen met het voornemen na het paasfeest of het paasmaal (Matth. 26: 18), dus op de morgen van de 15e Nisan of de 2e april, hem voor het volk te brengen en daaraan het schouwspel te verschaffen van de terdoodbrenging van een ketter.

Wij hebben koning Herodes Agrippa I reeds bij hoofdst. 9: 35 in zijn karakter leren kennen. In	zijn	hart	geheel	een	heiden,	voor	wie	schouwspelen,	muziekfeesten	en gladiatorengevechten  naar  de  wijze  van  de  Romeinen  een  passie  waren,  waaraan  hij onmiddellijk voldeed zodra hij zich buiten de eigenlijke grenzen van het Joodse land bevond, terwijl hij toch daarbinnen het uiterlijke van streng farizese vroomheid aannam. Zo had het farizeïsme onder hem weer gouden dagen, een nieuwe tijd van Alexandra (Slotwoord bij 1 Makk. No. 6 en 7) scheen aangebroken. Bij de vroegere maatregelen tegen Christus en zijn kerk werd het gezicht van Johannes in Openb.  12: 3vv. van de grote, rode draak slechts gedeeltelijk vervuld, wiens staart het derde deel van de sterren trok en op de aarde wierp. De wereldse of de geestelijke macht alleen, de een zonder de ander, of de geestelijke macht en het volk, zonder de wereldse macht, hadden die maatregelen volvoerd, terwijl zelfs bij de kruisiging van Christus de Romeinse landvoogd slechts door de nood gedrongen aan de wil van de oversten en van het volk toegaf en de steniging van Stefanus alleen op oproerige wijze werd volvoerd. Hier werken daarentegen al deze machten met elkaar samen. De hoge raad oefent eerst zijn invloed uit op de koning, die bij de farizese partij in de gunst wil komen, om hem tot vervolging van de christelijke gemeente aan te zetten, want van zichzelf is hij niet tot die gedachte gekomen. Agrippa doet vervolgens uit eigen lust nog meer dan waartoe hij van

de zijde van de geestelijke overheden is gedwongen, omdat hij opmerkt dat ook aan het volk zijn handelwijze bevalt en omdat hij zich ook bij hen in een goed daglicht wil stellen. Als zo dat gericht van de Openbaring nu tot volle werkelijkheid is geworden en het geheel van de Joodse natie in elk levensgebied zich nu aan de dienst van de satan heeft overgegeven om het kind van de vrouw te verslinden - en heeft het gehele volk, wat zijn anti-christelijk fanatisme aangaat, dat standpunt bereikt dat tijdens het doden van Stefanus die Saulus van Tarsen nog alleen innam, dan is ook Israëls verwerping en de verkiezing van de heidenen beslist, nadat beide reeds sedert hoofdst. 8 op zeer bepaalde wijze waren voorbereid.  In datzelfde jaar, waarin de geschiedenis die voor ons ligt, plaats heeft, vormt zich te Antiochië door het werk van  Barnabas  en  Saulus  in  plaats  van  de  vroegere  moederstad  Jeruzalem,  een  andere moederstad voor de toekomstige kerk uit  de heidenen. Wat  als kataleimma ("overblijfsel" Rom. 9: 27) uit Israël kon worden gered, is tot een gemeente uit de besnijdenis vergaderd. Daarom heeft  voortaan de zending onder de heidenen haar volle recht  en terwijl aan het lichaam  van  het  collegie  van  de  apostelen  en  Jakobus  als  het  ware  het  hoofd  wordt afgeslagen, zodat de overigen nu als verminkt staan en er van hun verdere werkzaamheid nog nauwelijks iets is mee te delen, treedt de heidenapostel op het toneel en neemt deze spoedig alleen  het  terrein  van  de  "handelingen  van  de  apostelen"  in.  Men  kan  er  zich  over verwonderen dat bij de dood van Jakobus, die toch één van de twaalven, één van de drie voornaamsten, door de Heere het meest op de voorgrond geplaatsten en nu de eerste van allen was die de marteldood onderging, alles zo stil en eenvoudig toegaat. Het verhaal van de dood van Stefanus, die slechts één van de zeven, alleen een armenverzorger was, gaf ons eerst de uitvoerige en indrukwekkende rede, waarmee hij zijn werk voor het evangelie tegenover het hele Sanhedrin bezegelde; het deed ons hem zien van ogenblik tot ogenblik tot aan de poort van de dood en toonde voor onze ogen hoe hier al wat verschrikkelijk en duister was, in licht en  heerlijkheid  veranderde  door  de  Heere  in  de  hemel,  die  over  alles  waakt  en  heerst. Daarentegen wordt deze eerste moord onder de apostelen, deze grote gebeurtenis eigenlijk slechts met drie woorden meegedeeld en deze drie woorden geven ons geen ander beeld dan een volstrekt stom ondergaan in de dood. "Het is niet aan Jakobus als aan Stefanus gegund in de geopende hemel te zien, als hij de dood ondergaat. Geen andere glans omzweeft  zijn hoofd, dat zich onder het zwaard buigt, dan de diepe rust en de kalmte van zijn aan Christus verloofde ziel,  waarmee hij de drinkbeker  neemt  die hij waardig  geacht  werd  te drinken (Matth. 20: 23). " Maar juist dat is een teken dat de heerlijkheid van de Heere met haar openbaringen zich nu geheel van Israël terugtrekt. Bij de dood van Stefanus moesten door de openbaring van deze heerlijkheid aan de gelovigen nog enigen uit Israël worden gered en zielen uit het vuur worden gerukt, zoals dat in het bijzonder in Saulus bleek. Bij de dood van Herodes was reeds een tijdstip ingetreden, zoals dat bij Ezech. 3: 24-27 ten tijde van de Babylonische ballingschap beschreven is. De Heere richtte zijn daden uitsluitend in volgens de behoeften van zijn gemeente. Voor hen die daar buiten stonden, gold de grondstelling: "die hoort, die hore, en die het laat, die late het; want zij zijn een weerspannig huis. " Komt echter bij Jakobus de apostel de terdoodbrenging voor als een tegenhanger van Johannes de Doper, die ook stil en zwijgend de dood in zijn kerker ondergaat, dan was het met Petrus, die volgens de boven gegeven verklaring van de tekst op de paasdag werd gevangen genomen en op de eerste feestdag zou worden ter dood gebracht, er dicht bij dat hij de tegenhanger van de Heere Christus zou geworden zijn. Hem was echter een marteldood in zijn ouderdom en niet qua tijdstip, maar wel qua wijze met zijn Heere en Meester in overeenstemming in Joh. 21: 18vv. voorzegd en reeds daarom kon van het plan van Herodes Agrippa omtrent hem niets komen. De gemeente zag, toen zij, zoals het volgende vers mededeelt, voor Petrus’ bevrijding zo aanhoudend bad, zeker het raadsbesluit van God nog niet helder en bewust. Wel legde de Geest van God het haar in het hart, iets te bidden dat naar de wil van God was en zo kon ook de verhoring niet achterblijven 1Ki 17: 21.

5. Petrus dan werd, zoals zo-even is meegedeeld, in de gevangenis bewaard, maar door de gemeente  werd  intussen  een  gedurig  en  aanhoudend,  innig  gebed  tot  God,  bij wie  niets onmogelijk is, voor hem gedaan, opdat hij toch mocht worden gered en zo’n gebed bleek machtiger te zijn dan de deuren en de bewakers van de koning.

Voortreffelijk "dan-maar"! Herodes, probeer alles, het baat u niets. Tegenover al uw pogingen staat een krachtig "maar, " daartegen zijt gij niet bestand! Wat is dit "maar? " Schijnbaar minder dan niets - enkel gebeden; maar zo’n enkel gebedswoord kan de hele macht van de hel vellen, waarom niet Herodes met zijn zestien soldaten?

De dag van de terdoodbrenging was reeds bepaald; morgen zou aan het volk het gewenste schouwspel worden gegeven; dat was algemeen bekend, Petrus wist het waarschijnlijk ook. En zie, in deze nacht, die de laatste van zijn leven schijnt te zullen zijn, slaapt hij gerust, een betere slaap dan die (14 jaar geleden) in Gethsemane. Hij was vrij van de dood; hij had door geloof en gebed de vrees voor de dood overwonnen; en sliep nu alsof er niets aan de hand was, een rustige slaap  (Ps. 4: 9). De gemeente daarentegen niet; het verlies van Jakobus maakte voor haar het dreigend verlies van Petrus zoveel gevoeliger en vreselijker.

Eén  van  de  sterkste  bewijzen  van  gebedsverhoring  is  de  bevrijding  van  Petrus  uit  de gevangenis. Er zijn om zo te zeggen twee machten aan het worstelen: de macht van de wereld wil de apostel vasthouden en doden, de gemeente van Christus wil dat hij gered wordt en vrij in het  leven zal blijven.  De eerste heeft  alle stoffelijke middelen ter  beschikking  (kerker, ketenen en boeien, soldaten en wapenen); de andere heeft van dat alles niets, maar in plaats daarvan het ernstig, aanhoudend gebed, en dat vermag meer dan al de macht van de wereld.

De gemeente te Jeruzalem blijft bijeen. En waarom blijft ze bijeen? Om als Petrus vroeger te grijpen naar, te slaan met het zwaard? Om zich aan te gorden tot een heilige opstand? Om zich te beraden over middelen van verzet? Om te zweren dat zij niet zullen eten, noch drinken totdat zij Petrus zullen verlost hebben? Nee, maar om te bidden, om met verenigde smekingen tot de Heere te gaan, om te volharden in het gebed. Zij heeft tot de Heere gebeden dat Hij haar Jakobus verlossen zou. De Heer heeft niet verhoord. Wordt zij daarom moedeloos? Zal zij zich kleingelovig betonen? Vertraagt zij? Nee,  Jakobus slaapt in het bloedige stof van de aarde; Petrus in de kerker, door soldaten bewaakt; het volk wacht op zijn dood. Herodes zal niet langer wachten dan tot het Paasfeest  voleindigd is. Maar de hele gemeente waakt in gebed. Petrus dan werd in de gevangenis bewaard, maar door de gemeente werd een gedurig gebed tot God voor hem gedaan. Ziedaar wat aan de kerk, wat aan elke belijder van Christus past: getrouwheid tot aan de dood als van Jakobus; moed en gerustheid bij dreigend gevaar als van Petrus; lijdzaamheid en gebed als van de gemeente.

6. Toen Herodes hem nu de volgende dag zou voorbrengen om van zijn rechterstoel het doodvonnis over hem uit te spreken, evenals 14 jaar geleden Pontius Pilatus over Jezus had gedaan (Joh. 19: 13vv.), sliep Petrusde nacht die aan die dag van de beslissing voorafging, rustig. Hij lag daar, (voor de laatste nachtwake van 3-6 ’ s morgens (Mark. 13: 35)) tussen twee soldaten van de vierde of laatste groep, gebonden met twee ketenen, met de één aan de rechter- en met de ander aan de linkerhand, de ene soldaat aan de ene en de andere aan deandere zijde als gevangenbewaarder naast zich. En de wachters voor de deur, bestaande uit de derde en vierde soldaat, bewaarden de gevangenis, de één aan de poort van de cel, de ander aan  de  ingang  van  het  gebouw.  Die  allen  waren  door  een  diepe  slaap  van  de  Heere overweldigd (1 Sam. 26: 12).

8.  En de engel zei verder tot  hem: Omgord u om heen te gaan Jer 13: 11 en  bind  uw schoenzolen, uw sandalen aan. En hij, Petrus, deed alzo. En hij, de engel, daar Petrus in zijn slaapdronken toestand niet in staat was om zelf te overleggen, evenals vroeger inhoofdst. 9: 15 de andere apostelen, gaf hem een behoorlijke tijd om zich normaal aan te kleden en zei tot hem: doe uw mantel, het opperkleed, dat u bij het slapen als deken heeft gebruikt Ex 12: 34, om en volg mij (Ex. 10: 26; 13: 21).

9. En hij volgde hem vanaf de plaats waar hij tussen de twee soldaten had gelegen (vs. 6) naar buiten en daar hij zich, toen hij was gaan slapen, de dood had voorgesteld en volstrekt niet op een wonderbare redding had gerekend, wist hij niet dat het waarachtig was, in werkelijkheid plaats had, hetgeen door de engel geschiedde, maar hij dacht dat hij een gezicht zag, evenals die man uit Macedonië (hoofdst. 16: 9) voor Paulus slechts een gezicht was.

10. En toen zij, Petrus en de engel die hem voorging, langs de eerste en de tweede wacht, die door de derde en vierde soldaat bezet waren, gegaan waren, kwamen zij aan de ijzeren poort, die de buitenste van de gevangenis was en naar de stad leidt, en die vanzelf voor hen open ging (hoofdst. 16: 26). En buiten gekomen met elkaar gingen zij één straat ver Ac 12: 12; en terstond, toen het noodzakelijkste tot zijn redding had plaatsgehad, scheidde de engel van hem.

Het  was door een wonder van Gods almacht geschied, dat de ketenen van Petrus waren losgemaakt, dat de ogen van de wachten door God waren gesloten, zodat zij niets zagen en dat de grendels en sloten van de ijzeren poort zich als vanzelf open deden. Petrus bevond zich tot nu toe als in een droom, daar hij niet wist of het werkelijkheid was wat hij scheen ervaren te hebben. Zo gaat het ook nu nog dikwijls genoeg met de mens die onverwachte, bijzondere hulp van zijn God ondervindt, dat er eerst een lange tijd nodig is, voordat hij de ondervonden bevrijding uit zijn nood in haar gehele grootte en uitgebreidheid  leert begrijpen (Ps. 126: 1vv.). Intussen duurde de buitengewone wonderbare hulp van de engel niet langer dan juist nodig was en spoedig ging alles weer z’n gewone dagelijkse gang. Zo en niet anders is het steeds  met  alle  mogelijke  wonderbare  hulp  die  de  Heere  ook  heden  nog  de  Zijnen  laat ondervinden.

Het Joodse volk, dat begerig naar een schouwspel op de terdoodbrenging van de getuige van Jezus wachtte, wat een ander volk is het geworden sedert die dag (hoofdst. 5: 19vv.) dat de apostelen, bevrijd uit hun gevangenis, door de engel naar de tempel werden gewezen, om daar woorden van leven tot het volk te spreken? En zo nam ook Petrus, toen de engel van hem scheidde,  zijn  redding  niet  aan  als  een  teken  dat  zijn  getuigenis  van  Jezus  opnieuw  te Jeruzalem zou worden gehoord; nee, de broeders die de deuren van zijn gevangenis open hebben  gebeden,  zullen  zich  in  hem  verblijden,  maar  de  Joden  zullen  zien  dat  zij  hun gevangen zijn in zonde en blindheid voor de twaalf evangelische engelen hebben gegrendeld en de tijd van het aankloppen van de genade aan de deur van Jeruzalem niet hebben erkend.

God zou Petrus in één ogenblik hebben kunnen wegrukken, maar Hij overwint de barrières één voor één, om daardoor aan het wonderteken een nog grotere heerlijkheid te verlenen. Zó heeft God de wereld in zes dagen geschapen niet omdat Hij daarvoor zoveel tijd nodig had, maar opdat Hij ons nog duurzamer bepaalde bij de beschouwing van zijn werken.

11. En Petrus, tot zichzelf gekomen op het ogenblik waarop de engel van hem scheidde, zag hem met wakend oog (Luk. 9: 32). Daarop zei hij: "Nu weet ik werkelijk, zonder meer van een gezicht te dromen, a) dat de Heere Zijn engel tot mij uitgezonden heeft en mij door deze

verlost heeft uit de hand van Herodes en uit al de verwachting van het volk van de Joden, dat heden op mijn terdoodbrenging rekende en zich daarmee wilde vermaken.

a) Dan. 6: 23

De Almachtige had Zijn macht getoond. Geen ijzeren poort, geen dubbele wachten, geen dubbele ketenen stuiten die macht. Toen de nood op het hoogst gestegen was, geen uitkomst meer mogelijk scheen, toonde zij zich. Toen Petrus neerlag en sliep, waakte Hij, deed hem ontwaken  en  toonde  Zich  hem  nabij.  Ook  met  één  enkele  wenk  had  Hij  hem  kunnen uitrukken,  maar  Hij  verkoos  één  voor  één,  alle  boeien  te  breken,  alle  beletselen  te overwinnen, opdat Petrus, opdat de gemeente door een hele reeks van wonderwerken des te meer vertroost zouden worden. Hij zond een engel, opdat Petrus, opdat de gemeente blijkbaar zou ondervinden de waarheid van dat woord dat God Zijn engelen gebiedt om de Zijnen op de handen te dragen, dat de hemelse gemeente de strijdende kerk op aarde dienen moet en dient. Troost het u, gemeente van Christus? Sterkt het u, belijder van de Heer? In al uw noden, gevaren,  benauwdheden?  Nog  altijd  is  God  dezelfde  in  almacht,  al  toont  Hij  ze  niet  in zichtbare wonderen, nog is Hij dezelfde in liefde voor Zijn kinderen in Christus, ja voor al Zijn  kinderen.  Nog  hebben  de  engelen  dezelfde  last,  dezelfde  bereidvaardigheid,  dezelfde bestemming, al worden geen engelen meer gezien. Daarom, wat uw nood, wat uw kommer ook  is,  van welke vijanden,  welke duisternissen,  welke gevaren ook  omgeven; tot  welke banden, tot welke smarten ook veroordeeld, zegt, kinderen van God, zegt luidop tot de Heere: Mijn toevlucht en mijn burcht zijt Gij, mijn God, op wie ik vertrouw. Want Hij zal u redden van de strik van de vogelvangers, van de zeer verderfelijke pestziekte. Hij zal u dekken met Zijn vlerken en onder Zijn vleugels zult gij niets te vrezen hebben. Zijn trouw beschermt u als een schild. Gij zult niet vrezen voor de schrik van de nacht, voor de pijl die overdag vliegt; voor de pest die in de duisternis wandelt, voor het verderf dat op de middag verwoest. Omdat gij Hem zeer bemint, zal Hij u uitkomst geven, Hij zal u op een hoogte stellen; want gij kent Zijn naam. Gij zult Hem aanroepen en Hij zal verhoren; in de benauwdheid zal Hij bij u zijn, Hij zal u eruit trekken en u verheerlijken.

12. En toen hij alles overlegd had wat hij naar de wil van God nu moest doen en waarheen hij moest gaan, koos hij vanzelf hetgeen het meest voor de hand lag; hij ging eenvoudig verder waar de engel (vs. 10) hemhad gebracht, namelijk tot aan de ingang van de straat, die op de Schaapspoort (Joh. 5: 2) uitliep. Toen hij deze poort had bereikt, a) ging hij de beek Kedron over naar het huis van Maria, de moeder van Johannes, die bijgenaamd was Markus Mr 14: 52 en Mr 6: 1, waar vele leden van de christelijke gemeente vergaderd waren in gebed. Evenals in die nacht in Egypte (Ex. 12: 21vv.) was men ook deze Paasnacht wakker gebleven en bad men nu voornamelijk voor Petrus’ redding (vs. 5).

a) Hand. 4: 23

13. En toen Petrus aan de deur van de voorpoort klopte, de kleine deur die zich in de poort van de ingang bevond, kwam binnen in het huis een dienstmaagd, de deurwachtster (Joh. 18: 16), genaamd Rhode (zoveel als Roosje) voor om te horen wat er was.

14. En toen zij de stem van Petrus herkende, deed zij van blijdschap, vergetende wat hier het eerst had moeten gebeuren, de voorpoort niet open, maar liep naar binnentot degenen die in de kamer vergaderd waren (vs. 12) en vertelde dat Petrus aan de voorpoort stond.

15.  En  zij zeiden  tot  haar,  zoals  men  gewoonlijk  zegt  tot  iemand  die  iets  beweert  wat ongerijmd en geheel ongelofelijk voorkomt (hoofdst. 26: 24): Gij spreekt wartaal, doch zij bleef volhouden dat het zo was zoals zijgezegd had. En zij zeiden: Het is Petrus niet, wiens stem gij hebt gehoord, maar het is zijn engel.

Men meende toen dat ieder mens een bijzondere engel had, die hem vergezelde ("Mt 18: 14), en die in gedaante, stem en gebaren op hem leek en die hier en daar als een soort van tweede ik aan andere gewesten in de plaats van de werkelijke persoon kon verschijnen.

Eerder, zo dachten de broeders, kon de beschermgeest van Petrus een teken geven van de nood waarin hij was, dan dat hijzelf een teken gaf van zijn bevrijding.

Zo geneigd is de mens, ook die geloofd heeft, een oplossing te zoeken, al is die ook nog zo ontoereikend, in iets anders dan een feit dat voor het ogenblik het verstand te boven gaat. Hoe!  Gij  hebt  gebeden,  vurig,  aanhoudend  gebeden  tot  God  dat  Hij  verlossing  mocht schenken!  Gij  hebt  daarbij  wellicht  gedacht  aan  die  zending  van  engelen  ter  verlossing vanouds  in  Israël  bekend?  En  nu!  daar  is  een  engel  gekomen  uit  de  hemel,  en  Petrus’ welbekende stem wordt gehoord door de trouwe Rhode aan de voorpoort; en gijzelf erkent de verschijning van een engel,  doch  niet  een verlossende,  maar  een op  dat  ogenblik  althans denkbeeldige!

Is het niet een teken van ons ongeloof dat wij ons verwonderen als een gebed wordt verhoord en van merkwaardige gebedsverhoringen spreken; moesten wij niet veel meer  verwonderd zijn als een gebed van het hart onverhoord bleef en dan naar de oorzaak in onszelf zoeken. De belofte van de Heere is toch zeker en wat zegt ons "amen"?

Is het uur van de Heere daar Dan toont almacht haar krachten. God redt zeker uit gevaar Allen, die Zijn hulp verwachten.

Dit is immers de ervaring van allen, die in geloof bidden?

Op grond van deze en andere teksten leren de Roomsen dat ieder mens zijn beschermengel heeft; doch wat een gelovige zegt is daarom nog geen evangelie. De uitroep "het is zijn engel! "  betekende  waarschijnlijk:  "Het  is  misschien  een  engel,  die  ons  bericht  van  hem  komt brengen. " Dat geloofden zij veel meer dan dat het Petrus zelf kon zijn.

16. Maar Petrus, voor wie eerder de ijzeren deur van de gevangenis zich vanzelf opende (vs. 10) en voor wie nu de gewone deur van het huis van een vriendin zich ondoordringbaar scheen, bleef kloppen. Dit noodzaaktede vrienden daarbinnen de zaak nader te onderzoeken en toen zij hem opengedaan hadden, zagen zij hem lichamelijk  voor  hen staan en waren verbijsterd; zij drukten hun verwondering uit door allerlei uitroepen en bestormende vragen.

Mijn lezers! Als God doet naar het gebed van zijn kinderen, dan doet Hij nog altijd "boven bidden en denken. " Zo ongelovig is hun hart van nature, dat niets hun geloof zozeer schokt als de plotselijke vervulling van hun verwachtingen. Het onmogelijke dat voor het oog van het  geloof mogelijk geworden is, schijnt  weer alle vormen van de onmogelijkheid  aan  te nemen, als het in de werkelijkheid aanschouwd wordt. De rijke liefde van God vindt haar vreugde   in   deze   beschamende   verrassingen.   Als   iemand   van   u   ooit   iets   dergelijks ondervonden heeft, laat hij het zich herinneren in de donkere uren, als de nood ten top stijgt, de tijd tot redding voorbij schijnt. Laat hij eraan denken in de uren, in de nachten van gebed,

als zijn hart bezwijkt en zijn geloof met verflauwing bedreigd wordt. Toch verhoort de Heere niet  altijd de gebeden van de Zijnen. Toch komt  Hij niet  altijd met  Zijn almachtige  hulp tussen beiden om hen te verlossen. Voor Petrus heeft zich de ijzeren poort van de gevangenis geopend en omdat hij in deze stad wordt vervolgd, mag hij op het woord van zijn Meester naar een andere vluchten, waar hij veilig is. Maar Jakobus rust in zijn bloedig graf en geen roepstem, zoals eenmaal tot Lazarus van Bethanië uitging, wekt hem op. Ook voor Petrus komt de tijd dat de vervolger hem grijpt en dat hij de Heere volgt in de pijnlijkste dood. Dan mogen geen gebeden baten. Maar ook zo heeft Petrus ondervonden dat de Heere nabij was en dat  niets  hem  van  Zijn  liefde  scheidde;  geen  verdrukking,  geen  benauwdheid,  geen vervolging, geen gevaar, geen zwaard. Er is nog een andere uitkomst bij de Heere Heere, dan een tijdelijke.  Er  is een eeuwige uitkomst  en geen tijdelijke mag  die  langer  verschuiven, wanneer Zijn genade die aan de Zijnen heeft toegedacht. Aan de uitkomst moet het zwaard van de vervolger, moet de Koning van de verschrikking in iedere gestalte voor de christen dienstbaar  zijn  en  de  Heere  is  machtig  dat  zwaard  zijn  ontzaggelijkheid,  die  koning  zijn verschrikking te ontnemen. Wat een gewaarwordingen voor de christen, als na de duisternis van het  laatste uur,  na  de stikdonkere nacht  van dat  ontzettend ogenblik, waarin de ziel wegzinkt in de dood, een heerlijk licht plotseling gezien wordt, een gevoel als van afvallende ketenen door haar wezen gaat. Waar is zij? Hoe ziet deze woning eruit? Enkel licht, enkel gloed, van engelengestalten vervuld; en in hun midden de Heer! Is het een droom, is het een gezicht, is het een zinsverrukking? Nee, het is waarheid en werkelijkheid. Het is de hemel. Het zijn de straten van het nieuw Jeruzalem. Men is ontbonden. Men is met Christus. Men is met Zijn triomferende gemeente. Verrukt riep men uit: Nu weet ik, dat de Heere Zijn engel gezonden heeft en mij verlost heeft van alle boos werk, voor eeuwig! Kan men ook zo’n uitkomst vrezen?

17. En toen hij hen aan de deur, waar gemakkelijk de buren mede met de zaak konden bekend worden en nieuwe gevaren voor hem konden ontstaan, met de hand gewenkt had dat zij zwijgen zouden, gingen zij samen de kamer in. Daar vertelde hij hun hoe de Heere hem door de zending van Zijn engel (vs. 11) uit de gevangenis geleid had en zei aan het einde van zijn verhaal: Boodschapt dit, wat ik u heb verteld, aan Jakobus, de zoon van Alfeüs (hoofdst. 1: 13) ("Mt 10: 4" No. 10), die na de dood van Jakobus de oudere (vs. 21) aan het hoofd van de gemeente is gesteld (hoofdst. 15: 13vv. ; 21: 18 Gal. 2: 9) en aan de broeders, aan de andere christenen, die tot de gemeente behoren en niet bij u zijn. En hij verliet het huis en de stad en reisde nog gedurende de overige tijd van de nacht voort en kwam in een andere plaats om zich niet onnodig in gevaar te begeven. Daar bleef hij dan tot aan de dood van Herodes, die in de lente  van  datzelfde  jaar  (vs.  23)  plaats  had,  en  waarschijnlijk  nog  enigetijd  langer,  tot omstreeks het  jaar  48,  toen door  het  zenden van  een  derde stadhouder  naar  Judea,  van Cumanus Mt  2: 20 gebleken was dat  Agrippa II de landen van zijn  vader niet  weer als koninkrijk zou krijgen.

Toen Petrus en Johannes (hoofdst. 4: 1vv.) voor de eerste maal in de gevangenis waren gezet, werden zij niet bevrijd, want zij moesten de hoge raad antwoorden over een daad die zij in de tempel  hadden  volvoerd.  Bij  het  tweede  gevangenzetten  (hoofdst.  5:  17vv.)  werden  de apostelen wonderbaar bevrijd, maar zij moesten daarvan geen gebruik maken tot verzekering van hun lichaamsbehoud, maar alleen tot betoning van hun vrij volharden in het getuigen van Christus. Daarover moesten zij allen met  elkaar de hoge raad te woord staan; het gehele nieuwtestamentische   collegie   van   de   apostelen   moest   tegenover   het   gehele   gevallen presbyterie van het Oude Verbond in zijn vrije onderwerping aan de uiterlijke orde en in zijn vrijmoedige verkondiging van de evangelische vrijheid plechtig en zegenrijk optreden. Bij de eerste gevangenneming, die door de wereldlijke macht van Herodes over de apostelen werd

besloten (vs. 2), had echter  geen bevrijding plaats. De tijd was gekomen dat  Jakobus de oudere de Heere door zijn dood zou verheerlijken en dat het oordeel van deze bloedschuld over het huis van Herodes en het Joodse volk, dat zich verstokte, komen zou. Bij de tweede gevangenneming,  die  de  wereldlijke  macht  over  een  apostel  besluit  (vs.  3vv.)  heeft  de wonderbaarste bevrijding plaats en de apostel maakt daarvan gebruik. Als in de slaap van het kind heeft de Heere hem gered, als met het waken van een moeder bewaart Hij de zegen van deze redding en het is een heilige voorzichtigheid als Petrus wegvlucht, terwijl de wonderbare hulp  van  God,  die  hij  heeft  ondervonden,  een  minder  reine  geest  wel  tot  trotseren  en vermetelheid zou hebben gebracht.

Dat de plaats waarheen Petrus zich begeeft, niet wordt genoemd, moet te kennen geven dat deze verwijdering vooral de negatieve zijde moet openbaren. Na de laatste gruwelen kan ook voor hem Jeruzalem voortaan niet meer de eigenlijke en blijvende woonplaats zijn (Hebr. 6: 8). Was Petrus nu als Paulus geweest, dan zou zijn verwijdering van Jeruzalem onmiddellijk tot  een bepaalde zending in den vreemde zijn geworden (hoofdst. 9: 29vv. ; 22:  17vv. ; daarom is dan ook de mening van de katholieken, die Rome voor de onbekende plaats houden waarheen Petrus zich begeeft, het verste van de waarheid verwijderd.

Was Petrus reeds nu naar Rome gegaan en had hij de gemeente daar gesterkt, dan zou Paulus bezwaarlijk volgens zijn grondstellingen in 2 Kor. 10: 18vv. en Rom. 15: 20vv. uitgesproken, en die de verdeling van het zendingsveld betreffen, in zijn brief aan de Romeinen (hoofdst. 1: 10;  15:  23vv.),  die  een  tiental  jaren  later  geschreven  is,  als  zijn  bedoeling  hebben aangekondigd zelf naar Rome te gaan. Zelfs later, ten tijde van het zogenaamde Jeruzalemse concilie, als Petrus zich weer te Jeruzalem vertoont (hoofdst. 15: 7vv.), kon hij nog steeds niet te  Rome  onder  de  daar  wonende  heidenen  hebben  gewerkt,  omdat  hij  het  er  toen  met Barnabas en Paulus uitdrukkelijk over eens werd dat dezen onder de heidenen, maar hij en de overige apostelen onder de besnijdenis zouden arbeiden (Gal. 2: 9vv.). Petrus heeft zich dus toen in de diaspora (wellicht naar Fenicië en vandaar verder naar Cyprus en Cyrene (hoofdst. 11:  19vv.)  begeven.  Het  is  wel  bewezen  dat  Israëls  volk  voor  de  geschiedenis  van  het Koninkrijk  van  God  in  eerste  instantie  vrijwel  geen  betekenis  heeft  en  wanneer  er  nog Israëlieten zouden worden gevonden, dan kon nog alleen gedacht worden aan de Joden in de verstrooiing. Deze waren echter nu niet meer te houden voor hen die bestemd waren aan het hoofd van het rijk van God te treden, maar alleen als enkelen die in de reeds bestaande kerk werden opgenomen.

Met Petrus ging waarschijnlijk ook Johannes mee, die met hem als het ware één persoon was Ac 11: 30. In de plaats van Jakobus I treedt nu Jakobus II als leidsman van de gemeente op, en dat het naar de wil van de Heere zo moest zijn, spreekt Petrus uit doordat hij bij zijn heengaan zegt: "verkondigt het aan Jakobus en aan de broeders. " Eén apostel liet zo Christus nog steeds te Jeruzalem blijven. Zoals bij de vervolging die na Stefanus kwam alle twaalf nog moesten achterblijven en Hij deze wonderbaar wist te beschermen, zodat  zelfs Paulus, die moord en dreiging blies, zich niet aan hem durfde te vergrijpen (hoofdst. 8: 1, 14, 25), omdat Hij Zich niet door menselijke macht uit Zijn stad wilde laten (Matth. 5: 35) verdrijven, maar pas wilde weggaan als de stad de mate van haar schuld volgens Zijn woord in Matth. 23: 32vv. zou hebben vervuld, zo behield Hij ook nu nog het terrein door Jakobus II daar te laten, die één van Zijn broers was, maar ook het meest van alle apostelen verwant was aan de Joden, die vervuld waren met de ijver voor de voorvaderlijke wet. Hij, Jakobus, heet ook Oblias, d. i. de zuil of schutsmuur van het volk. Toen het elfde uur kwam en de middernacht over Gods vroeger verbondsvolk zou aanbreken, stond hij als een koperen zuil, om, als het mogelijk was, nog in het allerlaatste ogenblik het oordeel terug te houden. In hem wilde de zon van de

genade, voordat zij voor het volk van de verkiezing zwart moest worden als een haren zak (Openb. 6: 12) en voordat in haar plaats de tot bloed geworden maan kwam, tenminste zonder het vurige rood aan de hemel ondergaan, dat zo geweldig predikte van de brandende gloed van die liefde, die gekomen is om te zoeken en zalig te maken wat verloren is (vgl. Aanh. II: 6, 2).

18. En toen het (om nu weer het oog te vestigen op de gevangenis in vs. 5-10 vermeld en te vertellen wat verder gebeurde) dag was geworden, ‘s morgens om 6 uur, aan het einde van de laatste  nachtwacht,  kwam  er  geen  kleine  opschudding  onder  de  soldaten,  die  nu  pas ontwaakten uit de slaap die op bovennatuurlijke wijze over hen was gekomen. Zij konden er zich geen idee van vormen wat toch met Petrus gebeurd kon zijn, hoe deze ontkomen kon zijn,  want  zij  moesten  er  nu  op  rekenen  dat  zij  om  die  ontvluchting  tot  een  zware verantwoording zouden worden geroepen en dit hun wel het leven kon kosten.

19. En toen Herodes hem gezocht had, had laten nasporen waar hij verborgen zou kunnen zijn en hem toch niet vond, keerde zijn toorn zich tegen degenen die, zoals hij meende, hem hadden laten ontsnappen. En toen hij de wachters volgensde wet ondervraagd had (Luk. 23: 14) en deze moesten bekennen dat zij hadden geslapen, hetgeen volgens de krijgswetten met de  dood  moest  worden  gestraft  (Matth.  28:  13v.),  gebood  hij dat  zij weggeleid  zouden worden, om hun vonnis te ondergaan. En hij vertrok onmiddellijk, omdat hij zich tegenover het volk schaamde de opgewekte verwachting omtrent Petrus niet te kunnen vervullen, van Judea, waar hij tot dan toe zijn residentie had, naar Cesarea aan de zeeAc 10: 2 en hield zich vanaf dat moment daar op, daar hij zijn gehele hof had meegenomen.

Misschien was het niet alleen maar verdriet om de verijdeling van het schouwtoneel van deze grote autodafé (kettergericht), maar ook een onaangenaam gevoel dat het in Jeruzalem niet helemaal te vertrouwen was Mt  12: 14, wat  aanleiding gaf dat  hij dadelijk  de kerkelijke hoofdstad verliet en in de politieke zijn residentie nam.

Tijden van beproeving zijn tijden van bevestiging. Dan wordt bevestigd: 1) de geloofstrouw in het dragen en het sterven, 2) de broederliefde in waken en bidden, 3) de zielenvrede in roepen en wachten, 4) de kracht van God in redden en helpen.

De bevrijding van de kerk uit de gevangenis door het werk van de kerkhervorming: 1) de gevangenis van de kerk, a) vele ware leden en leraars zijn gepijnigd en gedood, b) de gehele christenheid lag in de gevangenis, gebonden met twee ketenen en sliep; 2) de bevrijding der kerk, a) hoe zij geschied is (Luther heeft haar in de zij gestoot en door de ijzeren poort gevoerd), b) hoe de evangelische kerk zich  van haar bevrijding langzamerhand bewust  is geworden en waarheen zij zich nu zal wenden.

20. En Herodes was erop uit oorlog te voeren tegen de Tyriërs en Sidoniërs 1) (beter: Herodes was hevig vertoornd tegen de Tyriërs en Sidoniërs), hetgeen hij ook liet merken door de grenzen  van  zijn  land  voor  hen  te  sluiten;  maar  zij  kwamen  eendrachtig  tot  hem  door afvaardiging  van  een  talrijk  gezantschap  uit  die  beide  steden  en  zij  wonnen  Blastus,  de kamerling van de koning, voor zich, zodat hij hun zaak bij zijn heer zou voorstaan, terwijl zij zich ook van omkoping bedienden. Zij begeerden namelijk vrede, opdat hun het verkeer met Palestina weer zou worden toegestaan, omdat hun land gespijzigd werd door het land van de koning (2 Sam. 5: 11 Ezech. 27: 17).

1) De verteling is op deze plaats niet te verdedigen; Agrippa kon als Romeins vazal immers geen  zelfstandige  oorlog  voeren  tegen  de  Tyriërs  en  Sidoniërs,  die  onder  de  Romeinse heerschappij stonden, terwijl ook van het voornemen van zo’n veldtocht in de geschiedenis van zijn regering van elders niets bekend is. De reden waarom de koning op Tyrus en Sidon verbitterd  was,  kan  ook  niet  geschiedkundig  worden  aangewezen.  Hij  was  echter  reeds vroeger niet welgezind jegens de handelssteden geweest en koos bij een onenigheid over de grensscheiding tussen haar en de stad Damascus de partij van de laatste. Wanneer hij er nu aan dacht dat Petrus bij zijn ontwijken van Jeruzalem zich gewend had tot de christenen die daar  woonden (hoofdst.  21:  3vv.),  hoe gemakkelijk  kon hij het  dan de Feniciërs kwalijk nemen dat zij hem niet behulpzaam waren geweest om de gevluchte weer te vinden en zijn verstoordheid op de boven aangewezen wijze openbaren.

21. En op de dag waarop Herodes bepaald had het antwoord op het verzoek openlijk voor heel het volk bekend te zullen maken, hield hij een rede tot hen met een koninklijk kleed aan, geheel uit zilver geweven, om alle mogelijke pracht te tonen, gezeten in het theater waarin het volk van de stad en de omtrek zich verzameld had, op de rechterstoel, de troonzetel van zijn loge. Hij voerde het woord tot die gezanten van de Tyriërs en Sidoniërs, gaf hen werkelijk toestemming tot het behoud van vrede, maar richtte tevens zijn woorden zo in, dat zij de ijdelheid van de aanwezigemenigte van het volk moesten vleien door hem gunstbetoningen te verschaffen.

22. En het volk, dat zich inderdaad geheel voor hem liet innemen, riep hem toe: dat is een stem van God en niet van een mens!

Volgens het bericht van Josefus hield Herodes spelen ter ere van de keizer en het was op de tweede dag van deze feestspelen dat hij in zijn prachtgewaad in het theater verscheen, van de vleiers goddelijke eer aannam en spoedig door een ontzettende ziekte overvallen werd, die hem reeds op de vijfde dag de dood berokkende. Waarschijnlijk waren het spelen ter viering van de terugkomst van de keizer uit Brittannië, die dan, daar deze in de eerste maanden van het jaar 44 was teruggekomen, ongeveer eind april of begin mei zouden hebben plaatsgehad. In het geheim was de zaak van de Tyriërs en Sidoniërs door de invloed van zijn gunsteling Blastus bij de koning reeds beslist. Hij wilde die echter als een vraag van hogere politiek voor het volk behandelen en bij deze gelegenheid zich geheel in zijn koninklijke glans vertonen en zo bij het hogere en lagere volk te Cesarea in de gunst komen, misschien om een vergoeding te vinden voor de bijval van het volk te Jeruzalem, die hem was ontgaan door de redding van Petrus  uit  zijn  handen.  Maar  ook  verder  was  het  voor  zijn  ijdelheid  een  behoefte  zich schadeloos  te  stellen  voor  het  mislukken  van  alle  voorbereidselen  die  hij  in  zijn  ijdele grootheid  had  ondernomen.  Zo  was  hij  gedurende  de  tijd  van  zijn  verblijf  in  Jeruzalem begonnen in het noorden van de stad een derde muur te bouwen om haar meer te versterken; maar de toenmalige stadhouder Markus van Syrië kwam tussenbeiden Mt 2: 20 en kreeg de keizer zover dat het voortbouwen werd verboden. Spoedig daarop riep hij een vergadering van vorsten in Tiberias  tezamen,  waaronder  zich niet  minder  dan vijf Romeinse vazallen bevonden. Maar Markus verscheen eveneens en noodzaakte de vorsten dadelijk naar huis te gaan. Zo kunnen wij ons wel voorstellen met wat een wellust de koning het geroep van het volk: "een stem van God  en niet van een mens" ontving. Hij zag zich niet alleen opeens bewonderd,  maar  zelfs aanbeden,  want  nu  riep  men tevens van alle zijden,  zoals Josefus verhaalt: "wees ons genadig; hebben wij u tot hiertoe slechts als mens gevreesd, zo erkennen wij vanaf nu dat gij verheven zijt boven de sterfelijkheid. "

23. En terstond, terwijl hij nog de mensvergodende hulde aannam, sloeg hem een engel van de Heere met een dodelijke ziekte (2 Sam. 24: 17; 2 Kon. 19: 35 omdat hij God de eer niet gaf die Hem toekomt, maar deze zichzelf toeëigende, waarvoor hem zijn eer werd ontnomen en in grote schande werd  veranderd  (Dan.  5:  20); en hij werd,  nadat  men  hem  naar  huis had gebracht, in de volgende vijf dagen, evenals eens zijn grootvader (Slotw. op 1 Makk. 11e) door de wormen gegeten en gaf in het 54e jaar van zijn leven de geest, hij bliesde adem uit en stierf als het vee (hoofdst. 5: 5, 10 Ps. 49: 21).

Dit is die ziekte, die letterlijk vervult wat in Jes. 51: 8 voorspeld wordt voor degenen die zich in hun waan machtig en groot te zijn, aan Gods volk vergrijpen. Wij zullen het bij Agrippa dus niet alleen moeten aanmerken als een straf, zoals de tekst zegt, voor het feit dat hij God de eer niet gaf - de tekst heeft hoofdzakelijk het ogenblik waarop de straf kwam, op het oog -maar tevens als een straf voor het doden van de apostel Jakobus en de tot datzelfde doel uitgevoerde gevangenneming van Petrus. Ook de fanatieke vijand van de christenen, Galerius, die zijn oude en zieke schoonvader, keizer Diocletianus overreedde tot de vervolging van de christenen,  die  onder  hem  plaats  had  en  die  zelf  de  vervolging  voor  het  eerst  deed plaatshebben, moet in het jaar 311 n. Chr. aan dezelfde ziekte zijn gestorven. Toen Herodes door de engel werd geslagen, kon in waarheid worden gezegd: "een stem van God en niet van een mens". Zijn vrouw heette Kupros en was een dochter van zijn tante Salampsio (zie de stamboom van de Herodianen aan het slot van het boek van de Makkabeën); uit haar werden hem drie dochters en een zoon geboren. Twee van deze dochters, Drusilla en Bernice zullen wij evenals zijn zoon Agrippa II in hoofdst. 24: 24vv. ; 25: 13vv. in Aanm. IId. N. I-4 nader leren kennen. Voor het ogenblik zij slechts opgemerkt dat Agrippa II bij de dood van zijn vader 17 jaar oud was en zich te Rome bevond voor zijn opvoeding. Keizer Claudius zou van plan geweest zijn hem het rijk te geven, maar zijn raadgevers hielden hem het bedenkelijke van de zaak voor en zo werd geheel Palestina als Romeins gebied genomen en onder het oppertoezicht van de stadhouder van Syrië weer onder het bestuur van landvoogden gesteld, van wie het op elkaar volgen reeds bij Matth. 2: 20 Mt 2: 20 is meegedeeld.

In het Grieks betekent dit woord een uitblazen van de adem als van de dieren. De gelovigen geven hun geest over in de handen van God. Wat bij de heidenen ongestraft bleef, moest in Israël gestraft worden. De heidenen waren gewend een voortreffelijk redenaar (en Herodes had zich in de welsprekendheid geoefend) toe te roepen: een stem van de goden doch een Jood mocht zich het goddelijke niet laten toeschrijven. Josephus, die ons vertelt dat het kleed dat Herodes bij deze gelegenheid aanhad, stijf stond van goud, verhaalt ons ook dat Herodes onder  het  gevoel  van  vreselijke  ingewandpijnen,  wegkrimpend  onder  de  smart,  tot  zijn omgeving zou gezegd hebben: "Zie nu, degene die gij zojuist als een God vreesde, krimpt nu weg als een worm. " Ja, God kan zeer spoedig van een mens een worm maken, ja een levende spijze voor de wormen. Daarom, nederig voor God en mensen! Laat ons bedenken dat wij geen koning hoeven te zijn in een sierlijk kleed om geprezen te worden en de lof aan te nemen.  Dezelfde hoogmoed kan  in  een  kleine zaak van het  hart  gelegen zijn.  Een klein pilletje vergif kan de mens doen sterven; het is niet de hoeveelheid, het is de kracht van de zaak, die geldt. Terecht heeft een heiden gezegd: "de lof is wierook; hij is goed voor de goden, maar bedwelmt de mens. " Sedert de satan tot onze eerste ouders gezegd heeft: gij zult als God zijn en zij dat geloofd hebben, is er altijd iets in de mens dat streeft om aan God gelijk te zijn, om niet onder maar naast God te staan en wij moeten onder God staan, zullen wij eenmaal in God zijn en blijven. God wil ons niet in de laagte houden, nee, Hij wil ons altijd hoger stellen, maar Hij wil niet dat wij dit zelf doen; dat is aanmatiging, hoogmoed, zonde en doet Gods hoogheid en genade teniet. Koester dan ook niet de dwaze waan om als populieren in Gods hof te worden overgebracht, maar laten wij ons door Gods hand als het

mosterdzaadje  in  de  aarde  laten  leggen,  opdat  het  vandaar  zal  ontkiemen  en  een  boom worden, waaronder de vogels van de hemel nestelen.

24. a) En (om na dit bericht omtrent Herodes en zijn dood (vs. 17-23) weer terug te keren naar de zwaar beproefde gemeente te Jeruzalem (vs. 1-16), het woord van God nam toe door toetreding van mensen die het nu gelovig aannamen en vermenigvuldigde door uitbreiding (hoofdst. 6: 7). Deels maakte het verschrikkelijke einde van Herodes een heilzame indruk op de gemoederen, deels won de werkzaamheid van Jakobus (vs. 17) vele harten in de loop van de tijd (hoofdst. 21: 20).

a) Jes. 55: 11

25. Barnabas nu en Saulus (om na dit slot van het 12e hoofdstuk ook nog op het slot van het vorige terug te komen en de mededeling in hoofdst. 11: 30v. aan te vullen) keerden omstreeks Pasen van het jaar 45 terug uit Jeruzalem, nadat de eerste sedert hoofdst. 11: 22 en de laatste sedert hoofdst. 9: 30 niet meer daar geweest was, toen zij de dienst volbracht hadden, het geld dat door de gemeente te Antiochië aan hen toe was vertrouwd, hadden overhandigd; en zij namen ook Johannes, die bijgenaamd werd Markus, eenneef van Barnabas (Kol. 4: 10) met zich mee. Waarschijnlijk was Maria (vs. 12) de moeder van Johannes Markus, de zuster van Barnabas.

Terwijl Lukas aan de groei en de vermeerdering van het Woord van God te Jeruzalem denkt, de reden waarom al het voorgaande was geschied zoals hij eerder heeft uitgelegd, ziet hij nu verder naar Antiochië, dat nu de moederstad is geworden van de kerk, die tot de heidenen overging.  Daarheen  keerden  Barnabas  en  Paulus  van  Jeruzalem terug,  nadat  zij door  de handreiking van de broederliefde de gemeente hadden verheugd en versterkt. De gemeente gaf de broeders te Antiochië een tegengeschenk in Johannes Markus, die zij met Barnabas en Saulus lieten meetrekken. Van hem konden de Antiochiërs tot in detail vernemen wat in het huis van zijn moeder was geschied en de beide gemeenten, Jeruzalem en Antiochië, werden door de band van levendige gemeenschap in vreugde en leed aan elkaar verbonden.

HOOFDSTUK 13

PAULUS’ EERSTE REIS TOT DE HEIDENEN EN ZIJN ARBEID ONDER HEN

C. Tweede hoofddeel (hoofdst. 13-28): groei van de kerk onder de heidenen van het begin van de apostolische werkzaamheid van Paulus tot aan zijn aankomst te Rome als een gevangene van Jezus Christus (van 46-61 n. Chr.)

I.  De  eerste  afdeling,  die  van  hoofdst.  13:  1-18:  23  loopt,  omvat  de  eerste  en  tweede zendingsreis van de apostel met het daartussen vallende concilie te Jeruzalem. Antiochië is het punt van uitgang en de plaats waarheen men wederkeert. Korinthe is het hoofdpunt waar de groei van de kerk het meest gezien wordt en waar Paulus anderhalf jaar verblijft.

I. Hoofdstuk 13 en 14. Eerste zendingsreis van de apostel Paulus.

A. Vs. 1-12 Door Gods Geest geïnspireerd vat de gemeente te Antiochië, die in bloeiende toestand  verkeert,  het  zendingswerk,  dat  tot  hiertoe  slechts  hij  gelegenheid  en  door afzonderlijke personen geschied was, als een zaak van de gemeente op. Door deze Geest worden ook de mannen aangewezen, die zij tot dat werk moet afzonderen en zo zendt zij op plechtige wijze Paulus en Barnabas af, bij wie zich Johannes Markus aansluit. Over Seleucië aan de zee gaat de reis eerst  naar het eiland Cyprus en hier wordt het evangelie deels te Salamis. deels op Paphos gepredikt. Op de laatste plaats heeft Paulus aan het hof van de landvoogd Sergius Paulus een moeilijkheid met een Joodse tovenaar. Hij overwint deze en wint de landvoogd. Nu treedt hij verder onder de naam van "Paulus" als een uitverkoren werktuig van de Heere op de voorgrond van het werk van de bekering onder de heidenen.

1. En er waren te Antiochië in de gemeente, die daar sedert hoofdst. 11: 19vv. was enige profeten en leraars,  die haar  leidden,  zoals  de gemeente te Jeruzalem door  apostelen en oudsten werd geleid (hoofdst. 15: 2; 1 Kor. 12: 28 Ef. 4: 11), namelijk Barnabas, die volgens hoofdst. 11: 22vv. daarheen was gekomen en na de gemeenschappelijk met Paulus (hoofdst. 12:  25)  volbrachte  collectereis  (hoofdst.  11:  30)daarheen  was  teruggekeerd  en  Simeon, genaamd Niger (= zwarte of neger) en Lucius (= licht) van Cyrene, waarschijnlijk dezelfde, die in Rom. 16: 21 Deze drie waren de profeten (hoofdst. 11: 27). En verder waren de beide leraars Manahen (= vertrooster) of Manahem (2 Kon. 15: 14), die met Herodes Antipas, de viervorst (Matth. 14: 1vv.)opgevoed was (het Griekse woord kan ook betekenen "Herodes melkbroeder, " zodat zijn moeder de min van Herodes zal zijn geweest en hij dus een man was, die reeds oud begon te worden), en Saulus, die sedert hoofdst. 11: 25vv. te Antiochië aanwezig en werkzaam was.

De  gemeente  te  Antiochië  onderscheidt  zich  van  die  te  Jeruzalem,  zowel  in  natuurlijke gesteldheid als in de wijze van haar ontstaan en in haar richting, evenals in de vorm van haar bestuur. Te Jeruzalem vormden de apostelen en armenverzorgers, die vervolgens voor een tijd verdwijnen en later weer in de presbyters optreden, het leidende middelpunt van de gemeente. Te Antiochië zijn het voornamelijk profeten en leraars.

De gave van de profetie bestond daarin, dat zij die ze bezaten, in een soort van extatische toestand, onmiddellijke openbaringen van de Heilige Geest uitspraken en Lukas noemt ze hier in het bijzonder, omdat dadelijk daarop van een uitspraak van de Heilige Geest zou worden gesproken. Naast de profetische gave noemt hij echter ook de gave van leren, die zich naast de eerste meer openbaarde in een stille, verstandelijke ontwikkeling van de leer. Door op deze

profeten en leraars te wijzen, die de gemeente te Antiochië bezat, moet ons worden getoond dat deze niet bij de andere joods-christelijke gemeente achterstond, maar er volle aanspraak op mocht maken als een bloeiende, door de Heere zelf rijk gezegende christelijke gemeente erkend te worden.

De vijf genoemden moeten niet slechts als een gedeelte, maar als het gehele collegie van de profeten en leraars te Antiochië worden beschouwd,  overeenkomstig de gedachte van de verkiezing, die de Geest heeft. Wie van deze nu het predikaat "profeet" of "leraar" toekomt, is wel niet uitdrukkelijk gezegd, alhoewel, zoals uit de aard van de zaak en volgens hoofdst. 4: 36 waarschijnlijk is, eerst de profeten en vervolgens de leraars genoemd zijn. Dan moeten de drie eerstgenoemde als profeten en de beide anderen als leraars beschouwd worden; deze scheiding wordt aangeduid door de grondtekst (te, kai, kai-te, kai).

Omtrent Manahem in zijn betrekking tot de viervorst Herodes ziet men dat dikwijls twee met elkaar worden opgevoed, zelfs aan één borst zuigen, terwijl de één wordt aangenomen, de ander wordt verlaten. (Luk. 17: 34).

Herodes moest de vrouw van Zijn hofmaarschalk loslaten om de Heiland te volgen (Luk. 8: 3); en nu moet de wereldse wijsheid, waarin Manahem met hem was opgevoed, dienstbaar worden aan het ambt van een christelijke leraar van de heidenen. Wonderbaar zijn de wegen van de Heere: wie er op let, heeft er grote vreugde in.

Paulus staat nog zeer bescheiden als de laatste op de achtergrond; maar de laatsten zullen de eersten worden; nu werd openbaar wat de Heere van deze broeder wilde maken.

2. En toen zij, de discipelen te Antiochië, of de gemeente in haar geheel, de Heere dienden door bijzondere godsdienstige bijeenkomsten te houden en vervolgens ook enige tijd vastten (het eerste deden zij om onder gebed en overdenking van het goddelijk woord de Heere de vraag voor te leggen of Hij niet iets nieuws door hen wilde laten geschieden tot uitbreiding van Zijn rijk, het tweede deden zij om door kastijding van het lichaam zich voor te bereiden op het ontvangen van het goddelijk antwoord (hoofdst. 10: 30), zei de Heilige Geest wat zij doen  moesten.  Reeds  was  vanaf het  begin  die  begeerte  innerlijk  in  hun  hart  van  boven gewerkt en nu gaf de Heere door de mond van één van de drie profeten (vs. 1) hun het antwoord, dat zij hadden begeerd:
a) Zondert voor Mij af Barnabas de profeet en Saulus de leraar, tot het werk waartoe Ik hen b) geroepen heb, namelijk om de naam van Christus te verkondigen onder de heidenen (hoofdst. 9: 15; 22: 21).

a) Rom. 1: 1 Gal. 1: 15; 2: 8 2 Tim. 1: 11 b) Matth. 9: 38 Rom. 10: 15 Hebr. 5: 4

Vele uitleggers willen het woord "zij" aan het begin van dit vers laten slaan op de profeten en leraars in het voorgaande vers genoemd. Zeker slaat het grammatisch daarop in de eerste plaats en het schijnt geëist te worden door het "zondert Mij af" dat toch eveneens op die vijf slaat.  Maar  juist  omdat  de  laatsten  de  kring  uitmaken  waaruit  de  afzondering  moet plaatshebben, kunnen zij moeilijk tegelijk degenen zijn,  tot  wie het bevel van afzondering komt, maar het is zonder twijfel de gemeente die de afzondering moet doen plaatshebben, zodat het dientengevolge ook de gemeente is waarop het "zij" doelt en inderdaad komt later in hoofdst. 14: 27 de  gemeente voor als het  lichaam, waaraan de teruggekeerde boden hun reisverhaal geven.  De  gehele  hoogstbelangrijke  zending  zou  volgens  die  eerste  opvatting slechts verricht worden in de schoot van vijf personen, van wie nog daarenboven twee de

zendelingen waren die de Heilige Geest daartoe had bestemd en de gemeente als zodanig zou er geheel geen deel aan hebben, niet eens door oudsten zijn vertegenwoordigd - iets, dat noch met de gemeenschap van de Geest in de apostolische gemeente overeenstemt, noch met de overeenkomstige concrete gevallen van de apostelkeuze  in hoofdst. 1 en de keus van de armenverzorgers in hoofdst. 6

Hoewel zich tot hiertoe het christendom reeds van Jeruzalem door Palestina en over zijn grenzen verbreid had, was een formeel zendingswerk van de kerk toch nog vreemd gebleven. Toevallige   gebeurtenissen   hadden   tot   die   tijd   de   verbreiding   van   het   evangelie teweeggebracht, namelijk de vervolgingen van de gelovigen te Jeruzalem (hoofdst. 8: 4v. ; 11: 19vv. Vanuit Antiochië werden het eerst leraars uitgezonden, met het bepaalde doel om het christendom te verbreiden en kerken te stichten met bepaalde instituties (hoofdst. 14: 23). Deze uitgezonden leraars bleven bovendien in verband met de kerk, die hen had gezonden. Zij  zonden  daarheen  bericht  van  de  uitkomst,  keerden,  na  de  reis  volbracht  te  hebben, daarheen terug en ontvingen zeker van haar ook hulp van verschillende aard. Men handelde dus te Antiochië volgens de grondstelling (Rom. 10: 15): "hoe zullen zij prediken, indien zij niet  worden gezonden? " Dit  gezonden worden moet  niet  toegeschreven worden aan een subjectief goedvinden, dat ontstaan was door een opwekking van de Geest, maar wijst op een geregelde  kerkelijke  instelling.  Terwijl  dan  ook  hier  de  gemeente  de  boden  verkoos  en uitzond, kregen deze een objectief standpunt en de nieuwe gemeenten een verband met de kerk in het algemeen.

3. a) Toen riepen zij opnieuw tot volbrenging van de opdracht een bepaalde godsdienstige samenkomst bijeen en vastten zij weer, als gezegende voorbereiding op die plechtigheid en baden zij op die dag zelf, legden hun door Simon, Lucius en Manahen (vs. 1) de handen op (hoofdst. 6: 6) en lieten hen gaan, doorverder gebed hun personen en hun werk aan de genade van de Heere aanbevelende (hoofdst. 14: 26v.).

a) Hand. 8: 15; 19: 6

Bij vasten en bidden is God met de openbaring van zijn wil duidelijker te benaderen, dan als men heden dikwijls gastmalen houdt, om verbintenissen te maken, waardoor men uitbreiding van de kerk wil teweegbrengen.

Ook tot afscheid had geen maaltijd maar een vasten plaats; heden is men veelal gewoon, zelfs wat  het  Koninkrijk van God aangaat, vooraf vreugdefeesten te vieren: daarom komt  niet zelden het treuren achteraan.

Terwijl de drie profeten en leraars die achterbleven,  de handen legden  op  de beiden die heengingen, deed de gehele biddende gemeente dit mede; zij liet hen gaan, maar in de geest ging zij mee.

Het was een kostbaar offer dat de gemeente bracht, toen zij deze beide kostelijke herders overgaf, maar zij bracht het de Heere. Het was een moeilijke weg die het edele paar getuigen opging, in de onbekende, onmetelijke, vijandige heidenwereld, maar "God wil het" dat was hun staf te land en hun anker ter zee, hun toerusting tot afscheid en hun voedsel onderweg. Boven zich de zegen van God, in zich de drang van de Geest, vóór zich de ellende van de heidenwereld, achter zich de voorbede van de christenen, zo gingen zij getroost heen en de engel van God met hen. Waarin ligt de kracht van de zending?

1) in de roeping van God, die zij opvolgt; 2) in de trouw van de arbeiders, die zij zendt; 3) in de  gebeden  van  de  gemeente,  waarop  zij  steunt.  Hoe  moet  de  kerk  beginnen  wat  zij onderneemt, opdat zij gezegend wordt? 1) niet in wereldse berekening, maar uit een roeping van de Geest; 2) niet met een haastig triomfroepen, maar met ootmoedig gebed; 3) niet in vertrouwen op de naam van een mens, maar in de naam van de levende God.

Met  deze  uitzending  begint  feitelijk  het  apostelambt  van  Paulus,  pas  hier  wordt  hij uitgezonden; hij heeft  zich niet  zelf aangeboden en ertoe besloten,  maar  hij wordt  ertoe geroepen, gekozen en gezonden en wel door goddelijk gezag. De twaalven heeft Jezus zelf gedurende Zijn aardse leven gekozen en hun voorlopig de opdracht gegeven, maar na Zijn opstanding volmacht gegeven en uitgezonden. Alleen moesten zij eerst afwachten dat zij met de Heilige Geest werden vervuld voordat zij tot de daad overgingen. Paulus is eveneens door Jezus Christus geroepen, maar in de toestand van de verheerlijking, na de hemelvaart. De Heere zelf heeft hem geopenbaard dat Hij hem zou zenden onder de heidenen en tot Israël, maar pas na een geruime tijd van groei en trouwe beoefening van bescheiden werkzaamheid en stille afzondering wordt hij gezonden en zijn grote loopbaan als apostel is geopend. Het is de  Heilige  Geest  die  hem  naast  Barnabas  tot  het  werk  roept,  maar  Hij  doet  dat  door menselijke organen. Het was de een of de ander van de christelijke profeten te Antiochië, in wiens ziel de Geest van de Vader en van de Zoon en door wiens mond Hij het uitspreekt dat Barnabas en Paulus moeten worden afgezonderd. Het is de gemeente, waartoe dit bevel komt en die in gehoorzaamheid van het geloof die beiden met vasten en bidden en oplegging van de handen  tot  hun  werk  weidt  en  onmiddellijk  wegzendt.  Het  werk  van  Christus  gaat langzamerhand op de geordende weg van gemeentelijke en kerkelijke ontwikkeling over en dit in die tijd bij de persoon van Saulus. Evenals deze onmiddellijk door de Verlosser wakker wordt geschud en opgewekt, maar zijn bekering door een discipel, een eenvoudig lid van de gemeente te Damascus, is voltooid, zo heeft hij ook zijn roeping tot apostel van de heidenen oorspronkelijk van de Heere zelf ontvangen, maar zij werd voltooid en in het leven gebracht door de gemeente te Antiochië.

Intussen mag er ook niet aan worden voorbijgegaan welke betekenis deze tekst voor Barnabas heeft, die in hoofdst. 14: 4 en 14 niet alleen omwille van Paulus eveneens apostel heet, zoals vele uitleggers aannemen, maar in 1 Kor. 9: 5 en 6 door Paulus zelf met hem als apostel tegenover  de andere apostelen wordt  voorgesteld, en zoals ook in Gal. 2: 9v. Paulus en Barnabas het samen zijn, aan wie de apostelen Jakobus, Céfas en Johannes de hand geven in erkentenis van hun roeping als van predikers onder de heidenen, terwijl zij voor zich dezelfde roeping onder de Joden voorbehouden. Zo blijkt als de oorspronkelijke raad van God dat Barnabas niet slechts een helper van Paulus moest zijn, maar op dezelfde wijze een apostel voor de heidenen. Hij had toch in hoofdst. 11: 22vv. niet alleen volgens opdracht van de gemeente te Jeruzalem de kerk, die te Antiochië uit de heidenen was ontstaan, gelegaliseerd en waarschijnlijk tevens georganiseerd, maar hij heeft  ook Saulus uit  Tarsen uitdrukkelijk ingeleid tot en in dit arbeidsveld. Hij treedt nu vanaf vs. 9 van ons hoofdstuk achter Paulus in de tweede linie, nadat hij tot hiertoe op de voorgrond heeft gestaan. Zonder twijfel, zo moeten wij hier zeggen, heeft ook hij de Heere Jezus bij Zijn leven gekend en Zijn woord gehoord en is ook hij geweest onder degenen die na Zijn opstanding naar Galilea gingen en Hem daar zagen op de berg (1 Kor. 15: 6 Matth. 28: 16vv.). Hij zou dus ook mede hebben kunnen zijn onder degenen die in hoofdst. 1: 15vv. voor het loten tot een twaalfde apostel in de plaats van Judas  door  de  120  discipelen  werden  afgezonderd,  wanneer  zijn  verkeer  met  de  Heere gedurende  diens  aardse  leven  meer  uitgebreid  en  omvattend  was  geweest  dan  het  in werkelijkheid  was  Ac  1:  25.  Maar  de  apostelen  gaven  in  hoofdst.  4:  36  hem voor  zijn eigenlijke naam Jozes de symbolische naam "Barnabas" en wezen hem in hoofdst. 11: 22vv.

zonder het zelf te weten, nog meer bepaald als apostel voor de heidenen aan en hier, in onze tekst,  treedt  nu  de  Heere  zelf  door  Zijn  Geest  onmiddellijk  tussenbeide  en  maakt  de aanstelling tot een roeping. Tot hoofdst. 15: 35 blijft hij trouw in zijn ambt; maar reeds in hoofdst. 13: 36vv. begint hij daarmee te breken, daar hij zich van Paulus afscheidt en hij voltooit deze breuk in Gal. 2: 11vv. Ac 18: 23, waar hij zich met de Judaïsten uit Jeruzalem verbindt, zodat het apostolaat voor de heidenwereld voortaan nog slechts één drager had in Paulus (Rom. 11: 13).

4. Dezen dan, door de Heilige Geest uitgezonden, (want deze had geheel en al hun uitzending bewerkt,  de gemeente had  alleen  degenen die door  de hand  van God  warenaangeboden, aangenomen), gingen, zo  geleid door uiterlijke omstandigheden, terwijl de Geest  hen niet terughield, de Orontes af, tot Seleucië, de havenstad aan de Middellandse Zee 2Sa 8: 6 en vandaar voeren zij naar Cyprus,  het  zuidwestelijk gelegen eiland, waar Barnabas vandaan kwam (hoofdst. 4: 36).

5.  En te Salamis aangekomen,  op  de oostzijde van het  eiland,  waar  het  schip  aanlegde, verkondigden zij volgens de grondstelling in vs. 46 uitgesproken, waardoor zij zich bij hun zendingswerk lieten leiden, hetwoord van God in de synagogen van de Joden, waarvan er verscheidene in de stad waren en die hun vanzelf een geschikte gelegenheid boden om te prediken (hoofdst. 9: 20). En zij hadden ook Johannes, bijgenaamd Markus (hoofdst. 12: 12 en 25) tot een dienaar volgens eigen berekening van Antiochië meegenomen, om hem deels als evangelist en als tolk, - hij was de Latijnse taal machtig - (vs. 7vv. Ef. 4: 11), deels als doper (hoofdst. 10: 48; 1 Kor. 1: 14) te gebruiken.

Lukas noemt uitdrukkelijk de uitzending van de beide evangelieboden een uitzending van de Heilige Geest zelf. Wat de gemeente daarbij had gedaan, had zij gedaan als een zuiver orgaan van de Goddelijke Geest, dat zich van de wereld afkeerde en zich onverdeeld met haar gebed tot God wendde. Zo was dan de vaste grondslag gelegd tot dat gebouw, dat volgens het raadsbesluit van God moest groeien en groter worden, zolang de tijd van de heidenen (Luk. 21: 24 Rom. 11: 25) zou duren. Evenals vroeger de Heere beval dat Zijn discipelen twee aan twee zouden gaan (Mark. 6: 7 Luk. 10: 1), zo zond de Heilige Geest hier ook Barnabas en Saulus met elkaar. Nadat zij zelf een goddelijke benoeming hadden vernomen, stond het hun, zoals Bengel zegt, nu vrij, nog een derde aan te nemen in de neef van Barnabas, in Markus! Maar  welke  weg  moesten  zij  daartoe  inslaan?  Daaromtrent  had  de  Heilige  Geest  geen uitdrukkelijke  aanwijzing  gegeven,  de  beslissing  bleef  dus  eveneens  aan  eigen  mening overgelaten;  want  slechts  in  bijzondere  gevallen  wijst  God  de  Zijnen  door  onmiddellijke openbaring aan en laat weten wat zij in dergelijke gevallen moeten doen of laten (hoofdst. 16: 6 en 7). In het gewone leven moeten wij bij omstandigheden te rade gaan, die toch ook onder Gods leiding staan en moeten  wij  ons door  een nauwkeurige overdenking hiervan onder gebed en opzien naar boven (Ps. 25: 4; 27: 11) laten leiden. In het geval hier voor ons wees de Orontes,  waaraan  Antiochië  lag  (men  ging  uit  van  het  dichtsbijzijnde),  de  weg  aan  naar Cyprus, vanwaar niet alleen Barnabas afkomstig, maar ook de stichting van de gemeente voor een groot deel bewerkt was (hoofdst. 11: 20). Dit eiland, dat in het Oude Testament onder de naam Chittim (Num. 24: 24 Jes. 23: 1 en 12) voorkomt, 172 vierkante mijlen groot is, in vele voorgebergten uitloopt en vele havens heeft, ligt in de noordoostelijke hoek van de grote zuidelijke bocht van de Middellandse Zee. Het was zeer vruchtbaar en had een buitengewone rijkdom aan vruchten van het land, vooral worden wijn, koren, olie, granaatappelen, vijgen en honing geroemd; ook werd er veel hout voor het bouwen van schepen uitgevoerd. (Ezech. 27: 6).  Het  koper  heet  daar  "Cyprisch  erts",  zelfs  werden  er  verscheidene  soorten  van edelgesteenten gevonden. De bewoners werden echter gehouden voor lakse, luie, wellustige

mensen en zij vierden dan ook vooral feesten ter ere van Venus, de godin van de liefde en Bacchus,  de  god  van  de  wijn.  Vroeger  een  grote  kolonie  van  de  naburige  Feniciërs, vervolgens van de Grieken, had het eiland een gemengde bevolking. Een tijdlang was het schatplichtig aan de Assyriërs. In het jaar 538 v. Chr. werd het door de koning Amasis van Egypte 2Ch 35: 21 veroverd; vervolgens viel het de Perzische koningen ten deel en na de slag bij Issus (333 v. Chr.) in de handen van Alexander de Grote. Onder de opvolgers van de laatste was het meestal in het bezit van de Egyptische Ptolemeussen, totdat het in het jaar 58 door  de  Romeinen  onder  Cato  de  Jongere  veroverd,  wel  weer  voor  een  tijd  aan  de betrekkingen van Cleopatra werd geschonken, maar na haar val voor altijd met het Romeinse rijk werd verenigd. Onder Augustus was het  waarschijnlijk met  het  noordelijk daarvan in Klein-Azië gelegen Cilicië samen eerst  een keizerlijke provincie,  die door  een propraetor (Luk. 2: 2) werd bestuurd; later verkreeg het een proconsul (vs. 7 hoofdst. 18: 12 19: 38). De stad Salamis, die in het oostelijk gedeelte lag en door Barnabas en Saulus bezocht werd, mag niet worden verward met het eiland van deze naam, dat ten westen van Athene ligt en door de overwinning ter zee van Themistocles over de Perzen (47 v. Chr.) zo beroemd is geworden. Dat nu de beide zendelingen hier, hoewel zij het bewustzijn moesten hebben dat het in vs. 2 door de Heilige Geest aangewezen werk de formele zending onder de heidenen was die nu begon, toch eerst in de Joodse Synagogen optreden, was naar de toenmalige omstandigheden de enige juiste manier  om te werken.  Aan de ene  zijde  moest  ook aan de Joden in de verstrooiing, die toch eigenlijk aan de verharding van de Palestijnse Joden nog geen deel hadden, nog gelegenheid worden gegeven, opdat zo niet allen toch minstens enigen van hen voor het woord van Christus gewonnen werden. Aan de andere zijde kon men alleen op die wijze met het werk tot de heidenen naderen, daar bijna alle waarheidzoekende heidenen van die tijd zich als proselieten van de poort  bij de synagogen aansloten en de godsdienstige bijeenkomsten daar bezochten. Dat nu over de uitkomst van deze evangelieverkondiging in de synagoge van Salamis net zo min iets wordt bericht als over de verbreiding van de goddelijke boodschap aan de Joden op Cyprus, die reeds vroeger plaats had (hoofdst. 11: 19), heeft als reden dat die verkondiging van het evangelie, hoewel zij in de eerste plaats tot de Joden gericht  is en slechts via hen op de heidenen ziet, alleen moet worden beschouwd als een doorgangspunt,  maar  niet  moet  worden  aangezien  voor  een  schakel in  de  keten  van  de geschiedkundige ontwikkeling.

6. En toen zij, na Salamis te hebben verlaten, het eiland ongeveer 40 uren ver van het oosten naar het westen doorgegaan waren, zonder in die hele landstreek ergens een werkzaamheid te beginnen, omdat misschien hier juist Petrus werkzaam was geweest "Ac 12: 17, kwamen zij in Pafos, de hoofdstad van het gehele eiland. Daar vonden zij een zekere tovenaar, of magiër op de wijze van Simon Magus in Samaria (hoofdst. 8: 9vv.), een valse profeet, die onder de invloed van demonische krachten ook wel tekenen en wonderen verrichtte 1Ki 18: 29, een Jood, wiens naam was Bar-Jezus;

7. Hij hield zich op bij de stadhouder van de gehele provincie, door deze, Sergius Paulus, aan zijn hof gebracht, een verstandige man, een onderzoekende geest, wie het om de kennis van de waarheid te doen was en die gemeend had door die mens dichter te komen bij hetgeen waaraan zijn hart behoefte had. Deze vernam, toen hij begrepen had dat de tovenaar hem niet kon  geven  wat  hij  tot  bevrediging  van  zijn  verlangen  nodig  had,  dat  er  mensen  waren gekomen die een nieuwe leer brachten, die reeds aan anderen geblekenwas een kracht van God ter zaligheid te zijn. Hij riep dan Barnabas en Paulus tot zich en begeerde zeer het woord van God uit hun mond te horen.

8. a) Maar Elymas, de tovenaar of magiër (want zo wordt zijn ambtsnaam met een Arabisch woord vertaald, hetgeen zoveel betekent als "wijze" of "bezitter" van grote geheimen vgl. het Turkse  "Ulema".  Het  Griekse  woord  "magiër"  betekent  hetzelfde,  doch  hij  droeg  de Arabische naam liever dan de Griekse, omdat deze hem in de ogen van de mensen nog groter aanzien gaf), verzette zich tegen hen toen zij nu werkelijk de zaligheid in Christus Jezus verkondigden en trachtte zo (hoofdst. 28: 22 Rom. 10: 21) de stadhouder van het geloof af te keren, waartoe dezezich dadelijk bij de eerste prediking van Christus krachtig aangetrokken voelde.

a) Ex. 7: 11

Dat de beide boden het hele eiland doortrekken zonder dat van enige plaats iets merkwaardigs wordt gemeld, moet ons een teken zijn dat zij de bedoeling hebben gehad een grote afstand af te leggen. Hoewel wij ze hier vinden in de nabijheid, vastgehouden door de aantrekking van de  natuurlijke  omstandigheden  en  geleidelijk  voortgaand,  blijven  zij  zich  desalniettemin voortdurend bewust van het grote en verre doel en daarom haasten zij zich steeds voort, zodra zij geen belangrijke gevolgen van hun werk zien. Op deze wijze hebben zij spoedig het gehele eiland van het oosten naar het westen doorgetrokken. Maar juist hier aan de westkant bevindt zich Pafos, de hoofdstad van het gehele eiland: de residentie van de Romeinse proconsul, die de macht van de Romeinse wereldheerschappij vertegenwoordigde. Zoals Pafos op Antiochië terugwijst, zo wijst het voorwaarts naar Rome. Het kan ons dus niet verwonderen als juist op deze plaats de prediking van de boden van Christus iets uitricht wat op het gehele overige eiland niet  kon worden bereikt, wanneer op deze plaats het eerste gevolg van de zending onder de heidenen openbaar wordt.

Zonder twijfel wil Lukas de Romeinse proconsul Sergius Paulus als tegenstelling naast de koning van de Joden, Herodes Agrippa in hoofdst. 12 plaatsen; daarom haast hij zich zozeer over  hem te vertellen.  Ook  de Joodse tovenaar  Elymas  is  een ware tegenhanger  van de verstandige man, de waarheidzoekende landvoogd. De laatste wordt gewonnen, verlicht door het  licht  van  het  leven.  Bar-Jezus  daarentegen  wordt  ten  prooi  aan  de  vloek  van  de verduistering; de verlichting  van de  heidenen en de verblinding  van de Joden (2  Kor.  3: 14vv.) openbaren zich op de eerste zendingsreis van Paulus.

Er  waren  op  Cyprus  twee  steden  met  name  Pafos,  een  Oud-Pafos  met  zijn  beroemde Venustempel (Hom. Odyss VIII. 362vv. Virg. Aen. X. 86) en een Nieuw-Pafos. Het laatste is in onze tekst bedoeld. De stad, vroeger ook Ephyra genaamd, lag in de nabijheid van de westkust  van  het  eiland,  drie  uur  noordwestelijk  van  Oud-Pafos  en  was  een  bloeiende handelsstad met verscheidene mooi gebouwde tempels. Onder Augustus werd zij door een aardbeving verwoest, maar weer door hem hersteld. Naar haar had één van de vier districten, waarin het eiland door de Romeinen werd verdeeld, de naam Pafia. Bij de tegenwoordige plaats  Oud-Baffa  zijn  van  Nieuw-Pafos  nog  overblijfselen  met  opschriften  bewaard.  (D. VÖLTER).

Onder de Griekse opschriften op Cyprus bevinden zich er twee, die elk van een proconsul van het eiland melding maken. Het eerste noemt Julius Cordus, onder de keizer Claudius uit het jaar  52,  in  het  tweede  wordt  diens  opvolger  Lucius  Annius  B.  (d.  i.  Bassus)  genoemd. Waarschijnlijk was de eerste de opvolger van Sergius Paulus, die Lukas hier een verstandige man noemt.

Wat de Schrift verstandig noemt, is geen staatkundige slimheid, niet alleen een verstand in tijdelijke zaken en nog veel minder in het kwade; maar het gaat om een verstand omtrent het goede; het bestaat hoofdzakelijk daarin dat iemand graag zou willen leren en weten hoe hij zalig kan worden en het eeuwige leven verwerven.

Sergius Paulus,  door  de mythologie (heidense godenleer)  onbevredigd en nog minder  tot nihilisme (niets geloven) geneigd, had zich wel aangetrokken gevoeld tot de schijnbaar diepe mystiek van de Joodse magiër; dat ook deze hem op den duur niet bevredigde, blijkt uit het feit dat hij de beide vreemden dadelijk liet roepen.

Juist hierin bestaat het ware inzicht en het rechte verstand, dat men niet ophoudt de waarheid te zoeken, voordat men die werkelijk heeft gevonden.

Het waren vooral rondtrekkende Joden die zich toen met toveren bezig hielden. Zij maakten gebruik van de begeerten van hen die door  het  heidendom onbevredigd waren, door een geheimzinnige verbintenis met God voor te wenden om zich aanzien en winst te verschaffen. Zij zeiden dat hun kunst en wijsheid vooral van koning Salomo afkomstig was en beroemden zich er tevens op het inzicht te bezitten in de geheimen van de oosterse magiërs (zei DACHS "Mt 2: 1" no. 2) en vonden nu juist daardoor ook bij de edeler Romeinen gemakkelijk ingang. Bij  dezen  toch  maakte  reeds  sedert  geruime  tijd  het  Jodendom  met  zijn  monotheïsmus tegenover het heidense polytheïsmus de indruk dat het de waarheid was; het oefende door zijn zedenwet zowel als door zijn verstandige godsdienst een sterke aantrekkingskracht uit (vgl. de hoofdman Cornelius in hoofdst. 10). Wat nu de hier genoemde Jood aangaat, zo heeft zijn naam Bar-Jezus, d. i. zoon van Jezus, geen betrekking op Jezus van Nazareth, alsof hij zich voor een apostel van Hem zou hebben willen uitgeven, maar het ziet alleen op de naam van de vader Mt 1: 21, evenals "Barabbas" in Matth. 27: 16 of Bartholomeüs in Matth. 10: 3 en Bartimeüs in Mark. 10: 46 Met eerbied en ontzag voor de naam Jezus werd echter het woord vroegtijdig  veranderd  in een ander  dat  in klank  overeenkwam; men vindt  namelijk  in de uitgave van de Vulgata van het jaar 1509 de vorm Barjeu; hiernaar heeft Luther zich gericht, toen hij hem Bar-Jezu noemde. Hij vatte de naam op in de betekenis van Bar-Jehovah, daar hij in het onderschrift opmerkt: "dat is in onze taal Zoon van God, want de Hebreeuwse taal noemt God Jehu; dat is de naam Tetragrammaton (met vier letters geschreven), waarvan de Joden veel wonderbaars vertellen. Dus zal deze tovenaar ook dezelfde naam hebben gebruikt als heden de tovenaars het  kruis en andere heilige woorden en tekenen  gebruiken. " Wij nemen echter de naam liever op als persoonsnaam en blijven dus staan bij de oorspronkelijke vorm Bar-Jezus.  In  dat  geval zou,  zoals  onze  Heiland  "Jezus  Christus"  heet,  de  daarbij behorende ambtsnaam Elymas zijn, waardoor hij te kennen wil geven dat hij de bezitter is van de Arabische wijsheid, omdat hij het overeenkomstige Arabische woord bezigt. Of hij was werkelijk uit Arabië afkomstig, of hij had zich enige gedeelten van die wijsheid, die toen in groot  aanzien  was,  toegeëigend  en  pronkte  nu  met  zijn  voorgewende  wetenschap.  De ontmoeting van Barnabas en Saulus met deze tovenaar is voor Lukas zo gewichtig dat hij ze zelfs plaatst vóór de ontmoeting met de landvoogd. Men ziet hieruit, schrijft. P. Lange, dat vele  Joden zich zelfs toelegden op  misleiding  van de heidenen,  in plaats van dat  zij hen bekeerden.  Nu  treedt  uit  het  valse toverende Jodendom het  ware gelovige Israëlitisme in Saulus van Tarsen voor de poorten van de heidenwereld en aan de hoven van hun groten. Elymas  herinnerde  de  beide  dienaren  van  Christus,  merkt  Besser  op,  aan  de  Egyptische tovenaars, die Mozes en Aäron voor de farao tegenwerkten (2 Tim. 3: 8); maar hier was het blad omgekeerd! Hier was het een Jood, die de heiden van het geloof trachtte af te keren; de heiden verstokte echter niet, zoals de farao, zijn hart tegen Gods woord.

9. Doch Saulus (die ook Paulus genoemd wordt en wel vanaf nu altijd, een Romeinse naam, die wel wat klank, maar niet wat betekenis betreft met de Hebreeuwse naam overeenkomt, daar Paulus "kleine, geringe" en Saulus "geëiste" betekent), sprak, vervuld met de Heilige Geest en dus niet in menselijke ijver, zodat hier van schelden sprake zou kunnenzijn, zoals de driftige natuur dat doet horen. Hij zag Elymas aan met een blik, die tot op de bodem van zijn hart doordrong en waardoor hij zo getroffen werd dat hij onmiddellijk alle tegenspraak moest opgeven (Luk. 21: 15). Toen sprak hij zijn eerste apostolisch woord, als degene die voor de tijd van het Nieuwe Testamentomtrent Israël dezelfde roeping had ontvangen als Jesaja (Jes. 6: 9vv.) ten tijde van het Oude Verbond (vgl. hoofdst. 28: 25vv.). De ogen op hem houdende zei hij:

Veelal houdt men het er nog voor, zoals Hiëronymus heeft gemeend, dat de apostel zich naar de toen door hem bekeerde proconsul Sergius Paulus met de nieuwe naam genoemd heeft, die vanaf dat moment steeds wordt gebruikt, behalve waar van de vroegere tijd sprake is (hoofdst. 22: 7, 13; 26: 14 maar dan had toch eerder de bekeerde naar de bekeerder (want deze was de geestelijke vader) moeten genoemd worden dan omgekeerd.

Men mag niet voorbijzien aan het feit dat de tussenzin "die ook Paulus genaamd wordt" niet onmiddellijk  met  het  ogenblik  van  de  bekering  van  de  proconsul in  verband  staat,  maar veeleer vermeld wordt als een feit dat reeds vóór de strijd met Elymas op de voorgrond was getreden.

De naamsverwisseling heeft plaats op hetzelfde moment als de verwisseling van plaats tussen Barnabas en Saulus.  Overeenkomstig de plaats van een leider  word  Barnabas tot  hiertoe steeds boven Saulus gesteld, maar vanaf nu treedt hij in de regel op de tweede plaats. De uitzonderingen (hoofdst. 14: 12, 14; 15: 25) hebben hun zeer natuurlijke reden, terwijl in vs. 13 Paulus zelfs alleen wordt genoemd en Barnabas, evenals Markus voorkomt als onder hem staande.

De naam "Paulus" staat dus in pragmatisch verband met het veelbetekenend optreden van de apostel als leider van Barnabas, met zijn zelfstandig werken als apostel; en zeker is het niet toevallig en zonder betekenis dat Lukas op het ogenblik waarop hij de nieuwe naam invoert, opmerkt dat Paulus vol geworden is van de Heilige Geest. Op dit kritisch ogenblik had bij hem een innerlijke voortgang en een duidelijke verheffing door de Heilige Geest plaats. Door Hem  trad  hij  zelfstandig  werkend  op  en  als  boven  Barnabas  staand,  die  tot  hiertoe  de leidsman was geweest  en juist hiermee staat de naam, die vanaf nu voortdurend gebruikt wordt, in verband, een naam die alleen de apostel van de heidenen ook persoonlijk (Rom. 1: 1; 1 Kor. 1: 1 2 Petr. 3: 15 van zich gebruikt.

Zijn roeping had tot reden de vijandige verwerping van het woord van de zaligheid door Israël, (want voor de werkzaamheid onder de 12 stammen waren de apostelen geroepen en was er geen dertiende nodig), maar ook de vatbaarheid van de heidenen voor hetzelfde woord. Toen zich daarom op dat ogenblik de grote belangstelling van de Romein aan de ene zijde en het zelfzuchtig tegenstreven van de Jood aan de andere zijde openbaarde, moest Saulus daarin de stemming en gesteldheid van de volken op aarde zien, die de aanleiding van zijn roeping was  geweest. Deze ervaring is het  dus die zeer natuurlijk het  tot  hiertoe sluimerende en verborgen vonkje van het vuur, dat door de goddelijke roeping in hem is gelegd uitlokt en tot werkzaamheid brengt. Het vervuld zijn met de Geest, dat hem met zijn doop was verleend (hoofdst. 9: 17) is tot die tijd verborgen gebleven; hier openbaart het zich voor de eerste keer (niet het vervuld zijn met de Geest dat hem tot een christen maakte, want dit had zich reeds

lang  geopenbaard,  evenals  ook  dat,  wat  hem tot  het  ambt  van  prediken  en  leren  in  de gemeente geschikt maakte (hoofdst. 9: 19vv., 28v. ; 11: 26; 18: 1, maar het vervuld zijn met de Geest, zoals dat een apostel eigen is; zoals de vrucht in het lichaam van de moeder enige tijd nodig heeft, voordat zij in het eigenlijke leven treedt en haar leden uitstrekt, zo is er ook bij Paulus eerst een reeks van ongeveer 10 jaar nodig geweest, voordat de apostel in hem tot rijpheid is geworden, zoals deze dan hier  voor het eerst voor de dag treedt). Het is hier vergezeld van de sterke blik op de Joodse verleider en voor de eerste maal vernemen wij een openbaar woord uit zijn mond; het is gericht tot en tegen deze Jood.

Hoe de apostel aan de Romeinse naam Paulus gekomen is, is niet bekend. Het is mogelijk, dat deze hem van kinds aan mee is gegeven, om een teken te zijn dat hij als Romeins burger geboren was (hoofdst. 22: 28). In zijn farizese periode had hij zich dan van de Hebreeuwse naam bediend. Pas nu, niet dadelijk na zijn bekering, dreef hem de Geest van God die naam aan  te  nemen  en  de  naam  van  de  landvoogd  kan  hem  in  zoverre  de  aanleiding  hebben gegeven, dat deze naam van de eersteling van zijn apostolische werkzaamheid hem ook reeds het doel van zijn arbeid (hoofdst. 28: 11) duidelijk voor ogen stelde. In de beide namen ligt opmerkelijk genoeg een duidelijk heenwijzen op de beide zo scherp afgescheiden perioden in het leven van de apostel. Saulus (= de eiser) geeft de ijveraar te kennen, de eergierige, die naar het hoogste aanzien niet alleen voor mensen, maar ook voor God streeft; de Farizeër, onberispelijk naar de wet, die door zijn blazen en moorden tegen de christenen het hoogste welgevallen  van  zijn  God  meende  te  mogen  vragen.  Paulus  (=  de  kleine)  wijst  op  de ootmoedige man, de knecht van de Heere, die geen roem zoekt, noch bij de mensen, noch bij God, die zich een ontijdige geboorte, de minste onder de apostelen noemt, niet eens waardig een apostel te heten omdat hij de gemeente van God  had vervolgd en als reden voor de barmhartigheid hem betoond alleen kon aanvoeren dat in hem voornamelijk Jezus Christus alle  lankmoedigheid  betoonde,  tot  een  voorbeeld  voor  degenen  die  geloven  zouden  ten eeuwigen leven.

10.  O gij kind van de duivel (Joh. 8: 44), vol van allerlei list en bedrog, vijand van alle gerechtigheid!  Zult  gij niet  ophouden  de  rechte  wegen  van  de  Heere  te  verdraaien,  niet ophouden  te  bewerken  dat  de  wegen  van  God,  die  de  zaligheid  van  de  zielen  op  het ooghebben, hun doel missen, zoals gij doet door u tegen ons te verzetten en door te trachten de landvoogd van het geloof in Christus af te houden.

Christus  (Matth.  23)  en de apostelen hebben dwaalleraars,  die de zielen bedorven,  nooit gespaard, maar ze scherp bestraft tot eigen beschaming en tot heil van anderen en tot een voorbeeld.

Was de man een heidense magiër geweest, dan zou zijn zielentoestand en zijn schuld nooit zo zwaar voorgesteld kunnen zijn als de apostel hier doet, maar hoe meer kennis van de ware God en van diens wegen,  van diens recht  en geboden  hij als een Israëliet  bezat,  des te beslister moest zijn karakter zich van de waarheid en gerechtigheid hebben afgekeerd, des te meer moest hij een vijand zijn geworden van het rijk van God, wanneer hij met zoveel list en bedrog de wegen van God probeerde te ondergraven.

Zich duidelijk bewust een geroepen apostel van de Heere te zijn, noemt Paulus de magiër in plaats van Bar-Jezus, d. i. kind van de goddelijke hulp, bij zijn ware naam: "O gij kind van de duivel" en in plaats van "Elymas" de wijze, stelt hij hem voor als "vol van alle bedrog en van alle arglistigheid", ja als "vijand van alle gerechtigheid. " Vervolgens roept hij hem, die zich een profeet van God en een verkondiger van de weg van de zaligheid noemde, in het oordeel

met de snijdende vraag: "zult gij niet ophouden te verdraaien de rechte wegen van de Heere? " Daarmee stelt hij hem niet alleen de valse wegen voor ogen, waarop hijzelf geraakt is, maar ook zijn boosaardig zoeken om Sergius Paulus van de rechte weg af te houden, die deze zo-even op het punt stond te betreden.

Het is waarlijk een zware verantwoording om voor een ziel, die het licht zoekt, opzettelijk voor het licht te gaan staan, een hart, dat door de Heere is aangegrepen, weer af te keren van het geloof! En toch, hoe dikwijls maken zogenaamde vrienden, ja zelfs echtgenoten, ouders, broeders en zusters zich aan deze zonde schuldig omtrent zielen, waarop zij invloed hebben! Wat een confrontaties en verantwoordingen zal dat geven in de eeuwigheid.

11.  En  nu  zie,  opdat  gij aan  uzelf ervaart  tegen  welke  Heer  (hoofdst.  2:  36;  4:  26  gij ondernomen hebt te strijden, de straffende hand van de Heere, wiens naam ik hier verkondig voor de heidenen en voor de koningen van Israël (hoofdst. 9: 15), is tegen u door middel van mijn woord en gij zult  van dit  ogenblik blind  zijn en de zon niet  zien voor een tijd. En terstond viel op hem, op Elymas, zoals Paulus had gezegd, donkerheid en duisternis, zodat hij opeens geheel van het licht van de ogen beroofd was. En als een blinde, die geen weg meer wist in de zaal waar het voorval plaats had, rondtastende, zocht hij iemand die hem met de hand kon leiden, die hem van die plaats weg kon voeren (vgl. hoofdst. 9: 8).

De straf kwam met de misdaad overeen: 1) hij die anderen verblind had, wordt zelf blind; 2) zij was voor de omstanders treffend en overtuigend; 3) zij was bij alle zwaarte door een aanwijzing  van  goddelijke  ontferming  vruchtbaar  tot  verbetering;  Paulus  zelf had  bij zijn bekering enige tijd blind moeten zijn en weet hoe heilzaam deze duisternis voor hem was geweest om tot zichzelf te komen en na te denken.

Had  de  apostel zich lang op de achtergrond geplaatst, wij zien dat  dit  nu opeens wordt afgebroken  door  het  bijzondere  van  de  omstandigheden  en  dadelijk  in  de  plaats  van  het zwijgen niet alleen het apostolische woord komt, maar ook het handelen van een apostel en profeet, die met het stempel van goddelijke macht is toegerust. De grote betekenis van dit gericht, dat van Paulus uitgaat, zal ons duidelijker worden als wij de nadere omstandigheden beschouwen van de straf die over Elymas kwam. Waarom wordt hij met blindheid geslagen? Het is duidelijk dat door de hand van God de zo opzettelijk teweeggebrachte en vastgehouden schijn  van  een  bijzondere   kennis   en   wijsheid   bij  deze   pseudoprofeet   moet   worden weggenomen. In zijn hart  is niets dan nacht  en duisternis; de hand van God heft  dus de tegenspraak  tussen  schijn  en  wezen  op  en  toont  een  uiterlijk  van  Elymas  dat  met  zijn innerlijke toestand overeenkomt. Door deze verandering wordt dan bewerkt dat hij in plaats van als vroeger anderen te leiden, nu zelf genoodzaakt is leidslieden te zoeken. Wat er verder van hem geworden is, wordt niet verhaald, alleen wordt ons door de uitdrukking "voor een tijd" duidelijk dat er voor hem hoop op een toekomst was. In het verband nu, waarin Paulus schrijft over de verharding van Israël (Rom. 11: 7; 2 Kor. 3: 4vv. spreekt hij de zeer stellige overtuiging uit dat deze toestand van het volk geen blijvende zal zijn, maar een zeer bepaalde tijd  heeft.  Zoals  dus  de  blindheid  van  Elymas  de  verblinding  en  verharding  van  Israël afbeeldt, zo hebben wij in de grens, die aan deze blindheid van het begin aan wordt gesteld (vgl. Jes. 6: 11), de hoop te zien voor de latere bekering van Israël.

12. Toen nu de stadhouder zag wat er gebeurd was, geloofde hij het woord dat hem te voren door Barnabas en Saulus verkondigd was (vs. 7v.), zeer getroffen door de leer van de Heere. De omstandigheid dat deze leer hier zo bekrachtigd werd door de tekenen, die erop volgden (Mark. 16: 20), maakte dat hij een overtuigd gelovige werd. Hij nam aan als zeker dat hier

niet als bij Elymas menselijk bedrog was, maar goddelijke waarheid en hij liet zich dopen in de naam van Jezus Christus (hoofdst. 4: 4; 11: 21).

Het gericht dat zich bij Elymas openbaarde, maakte Sergius vrij van de verleidende macht. De leer van de Heere moest de eigenlijke zaden en wortelen tot het geloof teweegbrengen.

Het begin van de zending onder de heidenen toont ons hoe de Heere Zijn voornemen om alle volken te bezoeken met de evangelieprediking van Zijn rijk (Matth. 24: 14) zo begint dat Hij Zijn reddende  hand  reikt  aan een hoofd van het  volk en daardoor het  gehele volk mede aangrijpt.

B. Vs. 13-52 Het is nu Paulus die, zoals aan het einde van de inleiding op het vorige gedeelte is aangewezen, aan het  hoofd van het  gezelschap staat, hij leidt  het  nu van Cyprus naar Klein-Azië.  Reeds  te  Perge  en  Pamfylië  scheidt  zich  van  hen  Markus  af,  die  zij hadden meegenomen. Men gaat verder noordelijk naar Antiochië in Pisidië, waar vooral uit heidenen een christelijke gemeente wordt vergaderd. De Joden, die nijdig zijn geworden, krijgen met behulp van de voorname proselitische vrouwen bij de oversten van de stad voor elkaar dat Paulus en Barnabas uit de stad worden gewezen en buiten de grenzen worden gebannen.

13. En Paulus en die met hem waren, zij die mede tot het reisgezelschap behoorden, namelijk Barnabas en Johannes (vs. 5), voeren van Pafos noordwestelijk over de zee naar Klein-Azië af en kwamen na een weg overland van 3 uur afgelegd te hebben, te Perge, een stad in Pamfylië en wel de hoofdstad daarvan. Dit Pamfylië ligt ten westen van Cilicië en ten oosten van Lycië en Karië en is een streek langs de kust van de Middellandse Zee, 16 mijlen lang, doch slechts een paar mijlen breed (hoofdst. 2: 10). Maar Johannes, met de bijnaam Markus, scheidde zich van hen af en keerde weer naar Jeruzalem, dat hij een jaar geleden samen met Barnabas en Paulus had verlaten (hoofdst. 12: 25).

Vanaf nu wordt ons door de schrijver van Handelingen Saulus steeds onder de naam van Paulus (vs. 9) voor ogen gesteld en is hij het die eigenlijk nu het middelpunt in de gehele volgende  geschiedenis  is.  Daarom wordt  ook  gezegd:  "Paulus  en  die  met  hem waren.  " Barnabas, die het krachtige, door de Heere met zo zichtbaar gevolg gezegende optreden van Paulus  tegenover  Bar-Jezus  had  gezien,  dat  hem  aan  de  apostolische  kracht  van  Petrus tegenover Ananias en Safira en Simon de Magiër (hoofdst. 5: 1vv. ; 8: 18vv.) moest doen denken, was nu ook persoonlijk ervan overtuigd dat de Heere in Paulus een nieuwe apostel had verkozen. Daarom deed hij er dan ook graag afstand van om als de eerste en voornaamste in het werk van de bekering van de heidenen vooraan te staan. Zoals in het vorige gedeelte de relatie die Barnabas met  het  eiland Cyprus had, de weg had aangewezen, schijnen nu de banden, die Paulus, als geboren in Cilicië, met Klein-Azië had, de verdere richting van de reis te hebben aangewezen. De evangelieboden wendden zich dus nu tot de provincie Pamfylië, die bij het vaderland van Paulus lag en kwamen bij de stad Perge, aan de rivier Cestrus. Van hetgeen zij daar ondervonden wordt ons hier alleen bericht dat Johannes Markus zich van hen heeft gescheiden en naar Jeruzalem is teruggekeerd. De reden waarom hij zo handelde, wordt ons niet meegedeeld, waarschijnlijk voelde hij zich afgeschrikt door de moeilijkheden van de zending, om nog langer daaraan deel te nemen, omdat hij toen nog niet het rechte hart daartoe had. Hoe lang het verblijf van Paulus en Barnabas te Perge heeft geduurd, gaat onze tekst eveneens met stilzwijgen voorbij. Het schijnt dat zij van hier spoedig verder reisden, zonder in het openbaar te prediken.

Op deze machtige triomfen van het evangelie op het eiland Cyprus volgt terstond (vanaf dit moment plegen voor- en tegenspoed op het gebied van de prediking en in het leven van de predikers zich af te wisselen) een treurig voorval met zeer belangrijke gevolgen. Johannes, de neef van Barnabas, een bloedverwant van zijn moeders kant die met Paulus deze eerste tocht op  Cyprus  meemaakte,  schijnt  bij verdere  voortzetting  van  de  reis  de  moed  verloren  te hebben. Te Perge en Pamfylië althans verlaat hij de beide evangelisten en keert plotseling terug naar zijn moeder in Jeruzalem. De ontsteltenis, hierdoor veroorzaakt, schijnt zo groot geweest te zijn dat er van de beide apostelen op dat ogenblik niet gezegd wordt dat zij op deze plaats het evangelie verkondigd hebben, maar pas later op de terugreis (hoofdst. 24: 25). De gevolgen,  eerst  betreurenswaardig,  straks  wederom  in  de  weg  van  de  alles  besturende Opperste wijsheid ten goede gekeerd, blijken ons uit het verhaal in hoofdst. 15: 37-41 Kol. 4: 10 en 2 Tim. 4: 11

14.  En  zij,  Paulus  en  Barnabas,  die  beiden  rechtstreeks  door  de  Heilige  Geest  waren uitgezonden (vs. 4), gingen vanuit Perge, waar zij niet bleven, het land door in noordelijke richting en kwamen na ongeveer 20 mijlen te hebben gereisd, te Antiochië. Dit is een stad in Pisidië, evenals Antiochië in Syrië (hoofdst. 11: 19), door Seleukus Nikator gebouwd en naar zijn vader genoemd. Zij is gelegen aan de grenzen van Frygië. Daar bleven zij enige dagen en kregen bekendheid bij de Joden, die daar  waren, als reizende leraars en op de sabbatdag gingen zij naar de synagoge en zaten neer op één van de banken, om de godsdienstoefening bij te wonen Lu 4: 15.

15. En na het lezen van de wet en van de profeten, namelijk van de parascha Deut. 5: 1 en de haphtara Jes. 1, omstreeks 5 augustus van het jaar 46 n. Chr., zonden de oversten van de synagoge de opziener en de oudsten Ac 14: 23 tot hen, zeggende: Mannen broeders! indien u enig woord van vertroosting voor hetvolk heeft, spreekt dan; hebt gij iets voor te dragen tot stichting van de vergadering zo zij u het woord gegeven ("Joh 14: 18.

16. En Paulus stond op, begaf zich naar het spreekgestoelte en a) wenkte met zijn hand ten teken dat de vergadering nog niet uit elkaar moest gaan en zei: Gij Israëlitische mannen en gij anderen die God vreest, die u als proselieten van de poort bij deze synagoge hebt aangesloten Ac 10: 2, luistert naar wat ik u in mijn woord wens voor te houden en op het hart te drukken.

a) Hand. 12: 17; 19: 33; 21: 40

Wanneer wij ons Paulus voorstellen als de geroepen apostel van de heidenen, die pas op het toneel van de kerkelijke werkzaamheid treedt als aan de ene zijde de vijandschap van Israël tegen het evangelie op de ondubbelzinnigste wijze is gebleken, aan de andere zijde eveneens de vatbaarheid van de heidenen voor het geloof in Christus duidelijk was geworden, dan zijn wij geneigd te verwachten dat de apostel bij de uitoefening van zijn roeping zich duidelijk zal beschouwd hebben als de heidenen toegewezen en zich dientengevolge rechtstreeks tot deze zal hebben gewend. Een dergelijke verwachting nu wordt  echter door het verhaal van de Handelingen  niet  alleen  hier  weersproken,  maar  ook  in  het  volgende  en  stelt  overal  de synagoge voor als de weg voor Paulus tot de heidenen. Overal is die orde te zien, dat de Joden eerst het evangelie mogen horen en pas nadat zij het hebben verworpen, wendt de apostel zich uitsluitend tot de heidenen. Dit is eenvoudig reeds te verklaren uit het feit dat, hoe gewichtig en rijk in betekenis ook de beslissing is die het Sanhedrin in de stad Jeruzalem in de zaak van het christendom reeds heeft genomen, toch de richting en gezindheid daarom niet kan worden opgevat als het oordeel van het gehele volk, daar een zo grote menigte Joden over het gehele Romeinse rijk verstrooid leefde. Wij hebben echter reeds meermalen opgemerkt hoe juist die

leden  van  het  volk,  die  met  Jeruzalem  het  minst  verbonden  waren,  boven  de  geboren Jeruzalemmers  en  Palestijnse  inwoners  een  bijzondere  vatbaarheid  voor  het  evangelie betoonden (hoofdst. 2: 5; 4: 36v. ; 11: 20 Verklaren wij nu het woord van Petrus in hoofdst. 2: 39 "en allen, die daar verre zijn, zovelen als de Heere onze God ertoe voegen zal" als dat deel van het volk dat in de verte en in de verstrooiing leeft, dan heeft dus deze apostel dadelijk vanaf het begin gesproken over een roeping voor dat deel van Israël in het bijzonder bestemd; dan moest toch Paulus het mede als zijn roeping beschouwen die roeping tot de Israëlieten in den vreemde te verwezenlijken, daar hij de naam van Jezus moest uitdragen ook voor de kinderen van Israël (hoofdst. 9: 15) en hij te Jeruzalem en in Judea niet dadelijk aanneming van zijn getuigenis vond (hoofdst. 9: 28v. ; 22: 18vv.). Nu veronderstelt  wel zijn gehele roeping tot apostel van de heidenen, de verwerping van Israël; hij kan dus dadelijk weten dat de heilloze wending die in Jeruzalem is voorgevallen zich werkelijk ook overal zou herhalen waar Joodse gemeenten in het Romeinse rijk aanwezig waren en zijn eigenlijke roeping voor de Joden dus deze is (Jes. 6: 10): "verstok het hart van dit volk. " (vgl. 1 Thess. 2: 16). Intussen wist hij tevens aan de andere kant dat, hoewel over het volk als geheel het oordeel van de verharding zal komen, er toch een niet onaanzienlijk overblijfsel naar de verkiezing is, dat niet onder dat oordeel maar onder de goddelijke genade staat (Rom. 11: 1vv.) en dat het in het algemeen in zijn apostolisch ambt zo gesteld is dat hij zich met de winst van enigen moet tevreden stellen (1 Kor. 9: 22). Wat het grote geheel aangaat, zo is de verstokking daarvan juist te bewerken doordat ook hier de prediking van het evangelie wordt gebracht, waartegen het misschien opstaat en zich verbittert.

Welke boodschap die beide gasten op het hart hadden, die zo bescheiden daar neerzaten, vermoedden de oversten van de synagoge niet, toen zij deze door de dienaar tot spreken lieten uitnodigen. Zij vroegen een penning en zij ontvingen duizend daalders; zij wilden vermaand worden: "doet dat, dan zult gij gerechtigheid ontvangen" en zij hoorden het evangelie: "wie in Deze gelooft, die is rechtvaardig. "

17. De God van dit volk Israël, waartoe ik zelf behoor (Fil. 3: 5), heeft uit de menigte van de overige mensen,  die Hij hun eigen  wegen liet  wandelen (hoofdst.  14: 16),  onze vaderen Abraham, Izaäk en Jakob tot Zijn bijzonder eigendom uitverkoren en het volk verhoogd door buitengewone  vermeerdering  en  wonderbare  onderhouding  (hoofdst.   7:  17),   toen  zij vreemdelingen waren in het land Egypte en heeft hen met een hoge arm daaruit geleid (Ex. 14: 8 Deut. 4: 37).

18. a) En Hij heeft een periode van omtrent veertig jaar hun zeden verdragen (volgens betere lezing: als een vader verdragen (Deut. 1: 31; 32: 10v.) in de woestijn.

a) Ex. 16: 35 Num. 14: 34 Ps. 95: 10

19. En na zeven volken (Deut. 7: 1) uitgeroeid te hebben in het land Kanaän, toen Hij hen onder Jozua aan het doel van hun tocht had gebracht, heeft Hij hun door het lot het land van deze zeven volken uitgedeeld.

Bij dergelijke voordrachten of Deraschen, die door Schriftgeleerden in de Joodse synagoge na het  lezen  van  de  wet  en  van  de  profeten  werden  gehouden,  was  het  de  gewoonte  het uitgangspunt te nemen bij de lezing zoals ook Christus doet in Luk. 4: 21 Nu heeft reeds Bengel er opmerkzaam op gemaakt dat de uitdrukking "verhoogd" waarvan Paulus zich in vs. 17 bedient, op Jes. 1: 2 wijst en de beide uitdrukkingen in vs. 18v. "heeft hen als een vader gedragen in de woestijn" en "heeft Hij hen door het lot het land van deze uitgedeeld" aan

Deut. 1: 31 en 38 ontleend zijn, waar in de Griekse vertaling van de Septuaginta juist dezelfde zo zeldzame woorden worden gebruikt. Hieruit heeft hij de conclusie getrokken dat juist die tekst uit Jesaja de lezing van de profeten of de Haphtare en die tekst uit Mozes de Parasche op die sabbat zal geweest zijn. Verder blijkt dat beide gedeeltes waren bepaald voor de sabbat die in de tijd van de herdenking van Jeruzalems verwoesting viel 2Ki 25: 8; daarnaar hebben wij dan ook de bovenstaande tijdsbepaling opgegeven. Als Paulus begint: "de God van dit volk", wijzende op de aanwezige Israëlieten, van wie hij de oudtestamentische geschiedenis kort doorloopt vanaf haar verborgen aanvang tot aan haar toppunt onder koning David, dan is dat hoofdzakelijk bedoeld voor het oor van de medeaanwezigen, die geen Joden waren. Op deze laatsten heeft hij als apostel van de heidenen dadelijk vanaf het begin hoofdzakelijk het oog gevestigd en zij bleken ook later (vs. 42vv.) de vatbaarsten onder zijn toehoorders te zijn. Daarbij verliest hij echter toch van het begin aan de Joden niet uit het oog; en terwijl nu de overeenstemmende rede van Stefanus in hoofdst. 7, die eveneens de geschiedenis van Israël, van Abraham tot David en Salomo doorloopt, ten doel heeft overal de geest van tegenstand en ongeloof, die steeds bij de Joden heerste, aan te wijzen en te laten zien wat tot afschaduwing was van Christus’ lot en diens verwerping door het volk, houdt Paulus zijn volksgenoten integendeel de rijkdom van goddelijke genade en trouw voor, die hun steeds ten deel was gevallen en die nu zijn toppunt had bereikt in de zending van Jezus als Heiland (vs. 23). Hij laat op juiste wijze in Jezus zien, dat reeds deze door Gods leiding gegeven naam Hem als de verordende Zaligmaker van Zijn volk (Matth. 1: 21) signaliseert. De rede van Stefanus voor de  hoge  raad  met  haar  gevolgtrekkingen  in  hoofdst.  7:  51-60  was  een  openleggen  van Jeruzalems vijandschap tegen het evangelie van Christus, die tot hiertoe nog door God in toom was gehouden, terwijl nu aan deze de vrijheid zou worden gelaten om uit te razen. De rede van Paulus in de synagoge te Antiochië in Pisidië daarentegen is een waarschuwing aan de diaspora om zich niet bij die vijandschap aan te sluiten en zich in datzelfde gericht te wikkelen  dat  bij het  volk  van  God  in  de  hoofdstad  van  het  uitverkoren  volk  reeds  zijn aanvang heeft genomen en het gehele volk zal aangrijpen, wanneer ook in de verstrooiing een gelijke vijandschap zich zou openbaren (vs. 27vv. ; 41v.).

21. a) En vanaf toen, onder de profeet Samuël (1 Sam. 8-12), begeerden zij een koning; en God gaf hun Saul, de zoon van Kis, een man uit de stam van Benjamin, veertig jaar lang, wanneer men bij de tijd vanzijn eigen regering de voorafgaande tijd, waarin Samuël richter was, optelt ("1Sa 13: 2".)

a) Hos. 13: 11

22. En toen Hij deze, door de ondergang bij Gilboa (1 Sam. 28: 17vv.) afgezet had, verwekte Hij hun a) David als koning, van wie Hij ook bij de openbaring aan de profeet Nathan in 2 Sam. 7: 4vv. (vgl. Ps. 89: 20vv.) dit getuigenis gaf en zei: b) Ik heb David, de zoon van Jesse, gevonden, een man naar Mijn hart, die geheel Mijn wil zal doen (1 Sam. 13: 14v.).

a) 1 Sam. 16: 12 b) Hand. 7: 45

Opzettelijk staat de apostel enige tijd bij David stil en met bijzondere nadruk herinnert hij eraan wat een eervol getuigenis God zelf van hem heeft gegeven; hij laat ook niet na met name te vermelden, dat David uit de stam van Isaï, die zo rijk aan beloften was (Jes. 11: 1vv.), is voortgekomen. Hij wil die als een verheven voorbeeld van de door God zo dikwijls en zo plechtig  beloofde toekomstige Koning  voor  ogen stellen,  om verder  te wijzen op  David, namelijk op die grote nakomeling, onder wiens regering het volk van Israël zijn volmaking zou vinden.

23. Uit het zaad van deze, namelijk van David, heeft God Israël, naar de belofte (2 Sam. 7: 12vv. Jes. 11: 1vv. enz.) de Zaligmaker Jezus verwekt, laten komen (Zach. 3: 8), want deze Jezus  is  inderdaad  een  nakomeling  van  David  (Matth.  1:  1vv.  Luk.  3:  23vv.)  en  tevens uitdrukkelijk en plechtig als Israëls Heiland aangekondigd,

24. a) nadat Johannes eerst aan heel het volk Israël voor Zijn aankomst, vóór Jezus’ openlijk optreden, de doop van de bekering gepredikt had en daarmee diens verschijnen als de komst van het hemelrijk karakteriseerde (Matth. 3: 2 Luk. 3: 3).

a) Mark. 1: 2 Joh. 3: 23

EVANGELIE OP PAASDINSDAG vs. 26-33

26. Mannen broeders! en wel spreek ik  met die naam ten eerste u aan, kinderen van het geslacht  van Abraham! en zij die onder  u,  die hier  vergaderd  zijt,  God  vrezen,  zich als proselieten aan de Joodse synagoge houden (vs. 16). Tot u, de Jodengenoten zowel als de Joden in de verstrooiing, is doordat wij, de boden van Christus, Barnabas en ik, nu tot u zijn gekomen,  het  woord  van  deze  zaligheid,  namelijk  dat  Jezus  van  Nazareth  is  verschenen (hoofdst. 5: 20), gezonden, opdat gij dit in geloof zoudt aannemen.

Met het punt, waarbij Paulus in vs. 24vv. was aangekomen, houdt hij voor het ogenblik op met de geschiedkundige uiteenzetting en toont hij aanstonds in onze tekst de relatie van de zending van Jezus tot de aanwezigen door een zeer treffende uitspraak. Doordat hij eerst het conflict tussen Jezus en de Joden van Palestina nog terzijde laat, beschouwt hij de zaak als iets wat voor de Antiochiërs nog onbekend en onbeslist is; hij stelt zich aan hen voor als de overbrenger en bemiddelaar van de boodschap van de zaligheid en vraagt niets anders van hen dan dat zij deze aannemen en aanzien als voor hen bestemd.

27. Verwondert u echter niet, dat ik zeg: tot u is het gezonden, daar er zo vele anderen zijn aan wie in de eerste plaats gedacht moest worden; want zij die te Jeruzalem wonen en hun oversten, tot wie het woord rechtstreeks door Jezus zelf gesproken is (hoofdst. 10: 36vv.), zodat het meerdere recht dat zij hadden, hun ook ten deel gevallen is, hebben het verworpen. a) Zij hebben Jezus in Zijn Godheid en Zijn verheven bestemming niet erkend (hoofdst. 3: 17 Luk. 22: 34 Joh. 8: 19, 43; 15: 21; 1 Kor. 2: 8 zo ook de stemmen van de profeten, die op elke sabbatdag gelezen worden en hun dus bekend waren (1 Kor. 2: 14), door Hem ter dood te veroordelen (Matth. 26: 65v.) vervuld (Luk. 24: 25vv.).

a) Joh. 16: 3; 1 Tim. 1: 13

28. a) En hoewel zij geen oorzaak voor doodstraf konden vinden, ondanks alle moeite die zij zich getroostten, hebben zij, krankzinnig van woede tegen Hem (hoofdst. 26: 11), van Pilatus begeerd datHij zou gedood worden.

a) Matth. 27: 20 Mark. 15: 11 Luk. 23: 18 Joh. 19: 6

29. En toen zij alles volbracht hadden wat van Hem omtrent Zijn lijden en sterven geschreven stond, namen zij, omdat ook nog het laatste van de goddelijke raadsbesluiten door de mensen moest geschieden, Hem af van het hout en legden Hem in het graf (1 Kor. 15: 3v.).

Paulus wist wel hoe groot de ergernis van de Joden was ten opzichte van de kruisdood van Christus; daarom tracht hij hun vooroordelen weg te nemen en verwijst hij hen deels op de openlijke en duidelijk bevestigde onschuld van Jezus, deels op de vervulling van alles wat omtrent Hem en Zijn dood geschreven staat. Beide gronden zijn voldoende om alle ergernis van Jezus’ dood uit de weg te ruimen.

De apostel schrijft ook het afnemen van het kruis en het leggen van Jezus in het graf aan de inwoners van Jeruzalem en de oversten toe, hoewel beide niet, zoals de veroordeling enz. door tegenstanders, maar door vrienden van Jezus geschiedde; met recht, want  Jozef van Arimathea en Nikodemus behoorden beiden tot de oversten en de laatste tenminste, ook tot de inwoners van de stad.

31. a) En Hij is vele dagen lang verschenen aan degenen, die met Hem opgegaan waren van Galilea  tot  Jeruzalem,  namelijk  aan  Zijn  apostelen  (hoofdst.  1:  3),  die,  nu  Hij  van  hen weggenomen is (hoofdst. 1: 22)  en niet  zelf onmiddellijk van Zich getuigenis aflegt, Zijn getuigen zijn bij het volk.

a) Mark. 16: 14 Joh. 20: 19; 21: 1; 1 Kor. 15: 5

32. En ook wij, Barnabas en ik, ons aansluitende als evangelisten bij die apostelen (Ef. 4: 11) en dezelfde waarheid sprekende, verkondigen u a) dat God de belofte die Hij aan de vaderen gedaan heeft, vervuld heeft aan ons, hun kinderen, door Jezus op te wekken.

a) Gen. 3: 15; 22: 18; 26: 4; 49: 10 Sam. 7: 12 Ps. 132: 11 Jes. 4: 2; 7: 14; 9: 5; 40: 10 33: 14

Het is geen gewone beleefdheid dat Paulus zich hier van de andere apostelen onderscheidt ten opzichte van het getuigen omtrent Jezus’ opstanding. Hij was daarvan ook wel een getuige, maar op andere wijze. Hij had ook wel de Heere gezien (hoofdst. 9: 27), maar op geheel andere wijze dan de andere apostelen. De verschijning, die hem ten deel was gevallen, kon hij niet op dezelfde wijze als de anderen aanvoeren als bewijs voor Jezus’ opstanding; zij was geen feit  zo  uiterlijk zichtbaar ook voor de gewone zintuigen.  Paulus  moest  een midden vormen  tussen  hen,  die  met  Jezus  na  zijn  opstanding  hadden  omgegaan  en  er  zich  van overtuigd hadden dat Hij dezelfde was, met wie zij reeds vóór zijn dood waren geweest en degenen, die op het getuigenis van deze moesten geloven zonder te zien.

34. En dat Hij Hem in zo’n overwinnende macht over de dood, tevoren door Hem ondergaan (Rom. 6: 9), uit de dood heeft opgewekt, dat Hij niet meer tot ontbinding zal weerkeren, niet meer tot die toestand zal komen dieanders voor het lichaam de verrotting ten gevolge heeft, namelijk in de toestand van de dood, dat heeft Hij reeds vooraf gezegd. Zo heeft Hij in Jes. 55: 3 en Ps. 89: 2vv. gezegd: Ik zal u de weldadigheden van David geven, die getrouw zijn. Ik zal u de toegezegde genadegaven volkomen toedelen, waarvoor toch bepaald nodig is dat Hij, door wie zij worden toegedeeld, in alle eeuwigheid leeft.

Vraagt  men hoe de opstanding van Christus een vervulling kon worden genoemd van de Messiaanse  heilsbelofte  aan  David,  dan  ligt  het  antwoord  in  de  onmogelijkheid  van  de vervulling aan een andere zoon van Adam en Abram, sterfelijk nazaat van de man naar Gods hart. In iemand wie de banden van de dood niet zouden kunnen knellen of terughouden, in iemand die wel sterven moest, maar door zijn dood de dood overwonnen hebbende, door zijn opstanding een nieuw en eindeloos leven zou intreden, kon en zou dan ook dat Messiasrijk

van eeuwigheid zijn grond en aanvang hebben, hetgeen steeds het voorwerp van de beloften van God en van de geloofsverwachting van zijn heiligen in het Oude Testament is geweest

35.  De  Messias  moest  dus wel eenmaal sterven, maar mocht  niet  door de dood worden vastgehouden (Rom. 6: 10) en daarom zegt hij ook in een andere Psalm (16: 10): a) Gij zult Uw heilige niet overgeven, om ontbinding te zien.

a) Hand. 2: 27

36. Dit woord doelt zonder twijfel niet persoonlijk op hem, tot wie het was gezegd: want David is, nadat hij in zijn tijd de raad van God gediend had, toen zijn uur kwam (1 Kon. 2: 10v.) ontslapen en is bij zijn vaderen gelegd en heeft wel ontbinding gezien tot op de huidige dag; wij hebben nooit gehoord van een opwekking van hem.

37. Maar Hij, die God volgens het getuigenis van Zijn apostelen (vs. 31) opgewekt heeft, heeft  geen  ontbinding  gezien  en  is  tot  een  Middelaar  van  de  eeuwige  genade  van  God geworden (hoofdst. 2: 24-36).

Paulus schijnt te voelen dat hij van zijn toehoorders wat veel eist, als hij verlangt dat zij het doelen van de Jesajaanse tekst op de opstanding  en het  eeuwige leven van Jezus zouden erkennen; daarom voegt hij er nog een plaats uit de Schrift bij, waarin een gezegde omtrent de Koning van Israël is vervat dat geheel duidelijk in Jezus vervuld is en wel in Hem uitsluitend. Dat de tekst in Jesaja doelde op de opstanding van Jezus, rustte op de veronderstelling dat de heilige beloften van David alleen dan zeker en betrouwbaar zijn, als de Middelaar daarvan, die geen ander kan zijn dan de Koning van Israël, een eeuwig leven heeft. Daar dit nu in Ps. 16  uitdrukkelijk  is  uitgesproken,  kan  Paulus  de  bedoelde  tekst  gepast  aanhalen  met  een "daarom. " De apostel weet dat deze Psalm van David is en veronderstelt dat het slaan van deze op David voor de hand ligt. Daarom acht hij nodig op de voorgrond te stellen dat de tekst, die daarop doelt, iets zegt wat niet wordt gevonden in de geschiedenis van David, die voor zijn deel werkelijk Gods raad en wil heeft volvoerd, waartoe hij volgens vs. 22 geroepen was en daarna pas tot de vaderen vergaderd is. Wel kan hij dit ook in de geschiedenis van Jezus aan zijn hoorders niet aanwijzen. Hij kan het echter uit hetgeen hem is meegedeeld, bekrachtigen en moet daarvoor, indien zij zijn getuigenis van Jezus’ opstanding aannemen, toegenegen gehoor vinden. Maar hoe is in het feit dat Jezus als de door God Opgewekte de ontbinding niet gezien heeft, verder vervat dat hij ook niet tot ontbinding zal terugkeren? Als Jezus  de  ontbinding  niet  gezien  heeft,  dan  is  dat  een  bewijs  dat  Hij  de  dood  zo  heeft ondergaan dat Hij door de dood niet beheerst is, maar dat Hij dadelijk over de dood macht heeft gehad. Daar toch de ontbinding de voortzetting is van de macht van de dood, kan het niet ontbinden slechts volgen wanneer een overwinning op de dood heeft plaatsgehad. Het niet ontbinden van Jezus is dus het feitelijk bewijs dat Zijn sterven niet een bezwijken was, maar een overwinning over de macht van de dood. Heeft nu echter de dood zijn macht op Jezus uitgeoefend, om die onmiddellijk over Hem te verliezen, hoe zou Hij dan ooit de weg van de dood weer kunnen betreden!

De  zekerheid  van  de  opstanding  van  Jezus  berust  op  het  eeuwig  raadsbesluit,  op  de onbedriegelijke verbondsgenade en de uitdrukkelijke belofte van God.

38. Zo zij u dan bekend, mannen broeders, om na de uiteenzetting in vs. 27-37 nu terug te komen op de zaligheid die u wordt aangeboden (vs. 26) en nader mee te delen, waarin deze vooralles  bestaat,  dat  door  deze  (Luk.  24:  46v.  Rom.  4:  25)  Jezus,  de  gekruisigde  en

opgestane en wel door  middel van onze prediking,  vergeving  van de zonden verkondigd wordt.

39. a) En dat van alles waarvan gij, wat in het bijzonder de rechtvaardiging betreft van u, kinderen van het geslacht van Abraham, niet gerechtvaardigd kon worden door de wet van Mozes (Rom. 3: 20 Gal. 3: 11), b) een ieder die gelooft in Hem, door Deze, op wie de Heere al onze zonden heeft geworpen en die ze gedragen heeft aan het kruis, (Jes. 53: 6 en 11), gerechtvaardigd wordt (Rom. 3: 21vv. Gal. 2: 16 1 Kor. 6: 11

a) Rom. 8: 3 Hebr. 7: 19 b) Rom. 10: 4

Vooraan staat een stelling die nog niet zo eigen en specifiek bij de apostel Paulus hoort: Vergeving van de zonden door Christus wordt u verkondigd. Dit had toch ook Petrus beloofd in hoofdst. 2: 38; 3: 19; 10: 43 aan hen,  die  zich zouden bekeren en laten dopen. Wat daarentegen nu volgt: "van alles, waarvan gij niet gerechtvaardigd kon worden door de wet van Mozes, " is beslist nieuw in gedachte en woord.

Eerst leert de apostel in het algemeen de vergeving van de zonden in de naam van Jezus; vervolgens stelt hij bepaald op de voorgrond dat de wet van Mozes niet werkelijk en van alles, dat is van de innerlijke schuld voor God, had kunnen verzoenen; ten derde benadrukt hij niet minder de waarheid dat door Christus een ieder die nu gelooft, rechtvaardig wordt, of hij een band met de wet van Mozes heeft of niet.

De stelling dat men in Christus door het geloof gerechtvaardigd wordt van alles waarvan men in de wet geen rechtvaardiging heeft kunnen verkrijgen (d. i. van alle zonden), wil niet zeggen dat reeds door de wet een gedeeltelijke vergeving kon worden ontvangen en het overige in Christus werd verkregen; dit zou onpaulinisch zijn en met het gehele Nieuwe Testament in strijd.  Paulus   laat   integendeel,  terwijl  hij  die  volkomen  juiste  stelling  uitspreekt,  de omstandigheid nog geheel buiten aanmerking dat  men in de wet  voor geen enkele zonde gerechtigheid vond. De stelling is van algemeen theoretische aard, is slechts de eerste stelling van de leer van de rechtvaardiging: waarvan men in de wet niet wordt gerechtvaardigd, van dat alles wordt men in Christus door het geloof gerechtvaardigd; de tweede stelling daarbij is: in de wet kan men van niets gerechtvaardigd worden; en de slotzin: derhalve kan alleen in Christus  de  gehele  rechtvaardiging  worden  verkregen.  De  verdere  ontwikkeling  van  het evangelie wordt nog teruggehouden en blijft voor het ogenblik achter.

In  zijn  eigen  leven  en  zijn  ontwikkeling  had  Paulus  alles  wat   hij  hier  omtrent  de rechtvaardiging zegt, in zichzelf beleefd. Met het oog op de Joden onder zijn toehoorders, die persoonlijk misschien nog op hetzelfde valse standpunt ten opzichte van de wet stonden, als hij  vroeger  zelf  had  ingenomen,  mocht  hij  juist  dat  punt:  "van  alles,  waarvan  gij  niet gerechtvaardigd kon worden door de wet van Mozes, " het allerminst onaangeroerd laten.

Wie herkent aan dat woord niet onmiddellijk de grote apostel, die de onschatbare weldaad van de rechtvaardigmaking uit genade alleen had leren zoeken en vinden in de school van de geestelijke levenservaring en deze hoogheerlijke waarheid voortdurend, in het bijzonder in de brieven aan de Romeinen en de Galatiërs, met zoveel kracht op de voorgrond plaatst? Ja, zie hier  waarlijk  het  kort  begrip  van geheel het  evangelie van Paulus,  maar  tegelijk  van alle profeten en apostelen samen, een ieder in hun eigen vorm, het evangelie van Augustinus, van Luther, van de hervorming in en buiten ons vaderland. Hoe zouden wij het kunnen vergeten, daar in de Nederlanden op 14 Juni 1566 bij de eerste hagepreek, onder Gods vrije hemel

gehouden, een viertal uren aan de verklaring van dit woord van de Heere gewijd werd: uit genade zijt gij zalig geworden door het geloof en dat niet uit u, het is Gods gave; niet uit de werken, opdat niemand roeme. Want wij zijn Zijn maaksel, geschapen in Christus Jezus tot goede werken, die God voorbereid heeft, opdat wij daarin wandelen zouden (Ef. 2: 8-10). Dat trok,  dat  boeide,  dat  laafde  de  dorst  van  duizenden  heilbegerige  zielen,  zoals  een  malse zomerregen de heet geschroeide akker daar buiten; dat blijft de enige troost van allen die voelen dat het tot in der eeuwigheid onmogelijk is door eigen deugd voor God te bestaan, en dat dus de zondaar die zichzelf als zondaar kent,  niets anders overblijft dan òf alleen uit genade om niet behouden te worden, òf in troosteloze wanhoop te sterven. Wat denkt en zegt men toch zo dikwijls in onze tijd, dat deze prediking van Paulus te Oosters en Israëlitisch gekleurd is, om voortdurend voor ons onmisbaar en voldoende te wezen? Rechtvaardiging door het geloof, zeker, deze vorm van het Paulinisch evangelie draagt een geheel Israëlitisch karakter,  maar  de  diepe  behoefte  daardoor  aangeduid,  is  zuiver  menselijk  en  tevens waarachtig christelijk en men behoeft voorwaar geen zoon van Abraham, men behoeft slechts een schuldig kind van Adam te zijn, om terstond te beseffen dat Gods gunst het hoogste goed en genadig herstel in die verbeurde gunst een boven alles uitsteigende weldaad is. "Dat door Deze overgeving van zonden verkondigd wordt, " dit is het juist wat het evangelie tot een eeuwig evangelie voor arme zondaren maakt; dit het eerste, waarmee zijn prediking aanvangt en waarzonder er evenmin sprake kan zijn van waarachtige vertroosting, als van vernieuwing en heiliging.

40.  Ziet  dan  toe,  gij  die  in  onderscheiding  van  hen  die  te  Jeruzalem  zijn,  hier  in  de verstrooiing leeft, dat over u niet door een gelijk gedrag als van hen en van hun oversten, kome hetgeen gezegd is in de profeten, (Jes. 28: 14v. Hab. 1: 5):

41. Ziet, gij verachters en verwondert u en verdwijnt met uw verachting voor hetgeen Ik u ter redding had aangeboden; want Ik werk in het oordeel dat over u zal komen, een werk in uw dagen, zodat gij het nog zelf zult beleven, een werk, dat gij niet zult geloven, als iemand het u vertelt  als iets dat  op  een andere tijd  en op  een andere plaats is geschied; zo  zwaar  en ontzettend zal het zijn.

Nadat hij zijn diepste inzicht van het geheim van Christus aan zijn broeders heeft meegedeeld, spreekt Paulus nog de smart uit die hij moest ondervinden bij het zien van elke vergadering van Joden. Aan allen die hij hier voor zich ziet, heeft hij vergeving van zonden in Jezus’ naam verkondigd; maar wie heeft onze prediking geloofd? Voor hoevelen zal deze prediking van de zaligheid integendeel tot verharding zijn? Zo besluit hij met een waarschuwing uit de profetie.

Ook in deze bedreiging openbaart zich reeds een hoofdgedachte van Paulus, die hij later in de brief aan de Romeinen uitvoerig voorstelt, namelijk deze, dat Israël voor het grootste deel zich tegen de prediking van de zaligheid verhardde en aan het gericht werd prijs gegeven.

De weg van de zaligheid, 1) eenmaal zo langzaam en met zoveel moeite bereid a) langzaam door de tijden van voorbereiding gedurende het oude verbond, b) met moeite door Jezus’ bitter lijden en sterven; en toch 2) zo kort en liefelijk te bewandelen a) kort, want het komt er slechts op aan Jezus’ kruis in het geloof te omhelzen, b) liefelijk, want men vindt daarop vergeving van zonden, leven en zaligheid.

42. En toen de Joden, die zo’n woord niet langer meer wilden aanhoren (hoofdst. 7: 54 en 56), de  synagoge  waren  uitgegaan,  verzochten  de  heidenen,  die  de  bijeenkomst  mede  hadden bijgewoond, hun tegen de volgende sabbat, dat is in de week tussen deze en de volgende

sabbat, als Paulus en Barnabas pas weer een voordracht in de synagoge zouden houden, hun dezelfde  woorden  zouden  gesproken  worden;  zij  verlangden  dat  het  evangelie,  zo-even verkondigd, hun in het bijzonder mocht worden meegedeeld, daar het hun zozeer behaagde.

De Handelingen van de apostelen hebben op vele plaatsen meer verschil van lezing dan enig ander boek van het Nieuwe Testament. Nu is de gewone tekst in ons vers ontleend aan een handschrift uit de 9e eeuw, dat zich bevindt in de bibliotheek van een Rooms klooster, dat alléén van hoofdst. 8: 10 de geschiedenis van de apostelen bevat en geenszins betrouwbaar geacht kan worden. Bovendien is het ook moeilijk de inhoud van bovenstaande woorden te rijmen met hetgeen in het volgende wordt verteld en vooral ook met het woord van Paulus in vs. 46, dat het volstrekt uitsluit dat hij en Barnabas reeds in de week voor de volgende sabbat aan de heidenen zou hebben gepredikt. Zonder twijfel heeft het woord metaxu aanleiding tot die lezing gegeven, dat wel gewoonlijk en ook bij Lukas (Luk. 11: 51; 16: 26 Hand. 12: 6; 15: 9) "tussen" betekent, en dat men nu zo opvatte, als boven verklaard is. Zo’n verzoek aan de apostelen  om  in  de  tijd  tussen  deze  en  de  volgende  sabbat  zijn  voordrachten  te  willen voortzetten, kon, zo scheen het, slechts uitgaan van de heidenen, die mede in de synagoge waren; dat woord voegde men er daarom tot opheldering bij. Verder bleek daar uit het slot, dat onder degenen die de synagoge verlieten, de Joden moesten verstaan worden, wat men dan eveneens mede in de tekst vermeldde. Het eerder aangehaalde Griekse woord heeft in het later spraakgebruik ook de betekenis van "later, " zodat het handschrift dat het eigendom van de universiteit te Cambridge is en uit de 5de of 6de eeuw stamt, juist daarvoor exhv leest en dat nu hier woordelijk de eerstvolgende sabbat zelf, niet de week vóór die sabbat bedoeld is, blijkt  uit  vs.  44,  waar  een  deel van  de  eigenlijke  heidenen  te  Antiochië  de  apostolische prediking pas omtrent de volgende sabbat te horen krijgt, terwijl zich voor het ogenblik alleen proselieten onder de toehoorders bevonden. Wij moeten ons daarom houden aan de andere, meer eenvoudige lezing, die ook de Latijnse vertaling van de Vulgata in het exemplaar van het  vatikaan volgt. Wij moeten aan het  vers de volgende verklaring  geven: "En toen zij, Paulus en Barnabas, nog voordat de vergadering geëindigd was (vs. 43), uit de synagoge gegaan waren, omdat zij alleen als gasten de godsdienst hadden bijgewoond, en daarom niet mede hadden deel te nemen aan een eigenlijke gemeentezaak, verzochten zij, de oversten van de  synagoge  (vs.  45)  hen  die  heengingen,  dat  op  de  eerstvolgende  sabbat  hun  dezelfde woorden zouden verkondigd worden, de heden gedane mededeling nog eens zou worden voorgedragen tot nauwkeuriger overweging en tot beslissing ter gelovige aanneming daarvan. " Wij zien dus dat de woorden van de apostel, die met zo’n grote verontschuldiging maar met alle nadruk van geloofszekerheid gesproken worden, op hen een gunstige indruk maakten. In naam van de gehele gemeente  werd hem en Barnabas bij zijn heengaan gevraagd, bij de eerstvolgende godsdienst de voorgedragen leer uitvoeriger te behandelen, opdat men dan zou kunnen beslissen. Daartoe toch was nu alles nog te nieuw en te vreemd, men moest zich eerst oriënteren (vgl. hoofdst. 28: 21vv.). In zulke hoogstbelangrijke, zeer duidelijke zaken, die om beslissing  vragen  en  waarvan  hier  gesproken  wordt,  heeft  het  nemen  van  een  tijd  tot overweging altijd iets bedenkelijks. Toch waren er onder de Joden zelf en vooral onder de proselieten velen, die meer dan de overige menigte van de toehoorders door de kracht van de waarheid waren aangegrepen. Voor hen was de tijd om te wachten tot de eerstvolgende sabbat onaangenaam, hun hart drong hen tot een spoedige beslissing en deed hen verlangen naar een overvloedige bevrediging van de geestelijke behoefte.

43. En na het uitgaan van de synagoge, nadat de overste hen op de gewone wijze had laten gaan, volgden velen van de Joden en van de godsdienstige Jodengenoten, dieregelmatig aan de godsdienstoefeningen in de synagogen deelnamen, Paulus en Barnabas tot in de woning, waarin zij gehuisvest waren. Om hun aanneming van de hun zojuist verkondigde zaligheid te

betuigen en om nadere bevestiging daarin te zoeken, volgden zij de predikers, die tot hen spraken in vertrouwelijke toespraken (hoofdst. 28: 20) en hen vermaanden te blijven bij de genade van God, die zich reeds nu door het openen van hun harten voor het geloof aan hen had verheerlijkt (hoofdst. 11: 23; 14: 22), daar toch de verleiding tot afval niet lang uitblijven zou.

Zij die beginnen, hebben het meest de vermaning nodig om in de genade te blijven; want zij zijn nog tedere enten, die de storm van aanvechting gemakkelijk van Christus kan afslaan.

Blijven, dat is onze roeping: nemen kan ik de genade van God niet, maar zij neemt mij; maar in haar blijven dat kan ik door het voortdurend ontvangen en aannemen van haar en ik word gevraagd, niet gedwongen, te blijven.

44. En op de volgende sabbat, nadat zich intussen vooral aan de zijde van de heidenen een grote  belangstelling  in  de  prediking  van  de  apostelen  had  ontwikkeld,  kwam  bij  de godsdienstoefening in de synagoge bijna de gehele stad samen om het woord van God te horen, dat Paulus volgens het verzoek, tot hen in vs. 42 gericht, zou voordragen.

45. Doch toen de Joden de menigte heidenen zagen, die deels in de synagoge waren gekomen, deels daarbuiten op straat waren om vandaar de voordracht mede aan te horen, werden zij met nijd vervuld, omdat ook voor de onbesnedenen de toegangtot het woord van deze genade (vs. 26) zou openstaan. Zij stonden op en spraken hetgeen door Paulus gezegd werd tegen door hem gedurig met allerlei zaken in de rede te vallen, hem wedersprekende en lasterende, alleen om tegen te spreken, zonder dat zij iets wezenlijks konden voortbrengen dat de moeite waard was om er acht op te geven. Toen zij met tegenspreken alleen de apostel niet moe konden maken en terughouden, lasterden zij Jezus, van wie hij getuigde en allen die in Hem wilden geloven.

Dat op deze sabbat voornamelijk de heidenen een sterk verlangen aan de dag leggen om het woord van God te horen, heeft zijn grond in de eigenheid van de prediking van Paulus, zoals die zich ook in de rede op de vorige sabbat had geopenbaard. Terwijl namelijk Paulus aan de Joodse gemeente de zondenvergeving door Christus als het eerste en voornaamste goed had aangeprezen, stelt hij dadelijk op de voorgrond dat de Joden tegenover de zaligheid van Jezus Christus niet beter zijn dan de heidenen. Terwijl hij dan verder de rechtvaardiging afhankelijk maakt  van het  geloof alleen en geen andere voorwaarde stelt, geeft  hij te kennen dat  de heidenen even dichtbij de zaligheid zijn als de Joden. Dit karakteristieke van de prediking van Paulus  heeft  zijn  oorsprong  in  zijn  persoonlijke  ervaring,  die  hem  aan  de  ene  zijde  de algemene verdorvenheid van de menselijke natuur deed kennen, aan de andere zijde als de geschiktheid om de zaligheid te ontvangen de gehele ontlediging van het eigen ik en begeerte naar het goddelijke. Die prediking is ook in de tussentijd gehoord en deze is voor de heidenen een aantrekkingskracht geworden. Maar juist dit toestromen van de heidenen tot het woord van God brengt bij de Joden een crisis teweeg. Dit besliste neigen van de heidenen tot het verkondigde woord is hun de bevestiging van de indruk, die ook zij zonder twijfel hebben ontvangen, dat tegenover de door Paulus aangeboden zaligheid het goddelijk voorrecht van Israël boven de heidenen niet meer in aanmerking komt. Nu moest dan door alle Joden, met het  oog  op  zo’n  in  het  oog  vallende  deelname  van  de  heidenen  aan  het  woord  van  de zaligheid, beslist worden of zij de vergeving van de zonden en de rechtvaardiging voor God hoger achtten dan hun aandeel aan de uiterlijke bevoorrechte plaats van Israël. Het bleek nu dat slechts een zeer klein aantal de diepste behoefte, waarvan Paulus de bevrediging aanbood, levendig genoeg voelde om in de eerste plaats al het andere daarbij achter te stellen.

Hef uw ogen rondom op en zie, die allen zijn vergaderd, zij komen tot u; dit woord (Jes. 60: 4) bracht nu leven in de Joodse gemeente te Antiochië; maar zij had daarin geen lust.

Tegenspreken geschiedt nog met enige schijn; maar het lasteren, dat aanstonds daarbij komt, wat een boosheid, in de hel ontstoken, steekt daar niet in!

46. Maar Paulus, die het woord voerde en Barnabas, die, van zijn zitplaats opgestaan, naast de apostel  stond  en  daardoor  instemming  met  dat  woord  betuigde,  verklaardenduidelijk  en vrijmoedig aan de tegensprekende en lasterende Joden, in welke verhouding zij voortaan tot hun gemeente dachten te staan. Zij zeiden: a) het was naar de raad en de wil van God nodig dat eerst tot u, als degenen aan wie het kindschap en de heerlijkheid en de verbonden en de beloften toekomen (hoofdst. 2: 39 Rom. 9: 4), het woord van God gesproken zou worden, zoals wij onlangs en heden getrouw hebben gedaan; b) doch nu gij het  woord van deze zaligheid (vs. 26) verstoot en u uzelf niet waardig oordeelt voor het eeuwige leven, hetgeen bij gelovige aanneming van onze woorden u ten deel zou zijn gevallen, ziet, wij keren ons tot de  heidenen,  aan wie wij voortaan onmiddellijk  en zonder  verband  tot  uw synagoge het evangelie zullen prediken en ook dit doen wij naar Gods raad en wil.

a) Matth. 10: 6 Hand. 3: 26; 13: 26) Ex. 32: 10 Jes. 55: 5 Matth. 8: 12; 21: 43

De apostel houdt de Joden in dit laatste, sterke en ernstige woord voor dat zij door hun fanatieke tegenstand tegen de hoop van het eeuwige leven, die hun in Christus is aangeboden, metterdaad te kennen hadden gegeven wat een geringe waarde zij voor zichzelf hechtten aan het bezit daarvan en hoezeer zij zichzelf daardoor op schandelijke wijze vernederden. Wij zien hoe hoog Paulus hier de waarde van de menselijke ziel stelt, die door Christus moet worden verheven tot gelijkheid aan God en tot eeuwige zaligheid, doordat hij het voorstelt als een verachting van zichzelf, liever in de duisternis van de zonde en in het verderf te willen volharden, dan door Christus in de heerlijkheid van God verhoogd te worden.

Krachtig en snijdend is het woord van dat protest, waarvan de mening neerkomt op het "gij hebt niet gewild" van de Heere zelf (Matth. 23: 37). De verwerping van het evangelie is de eigen zonde en schuld van de mens. Onmiddellijk hieraan wordt de verklaring verbonden dat van nu aan het evangelie tot de heidenen gebracht zal worden, dat is, niet meer vanuit de synagoge als middelpunt of zelfs als punt van uitgang, maar rechtstreeks tot en in het midden van de heidenen. Deze treffende verklaring wordt overigens niet eenmaal, maar van plaats tot plaats opnieuw afgelegd met woord en daad (hoofdst. 18: 6; 28: 28).

47. Want zo heeft de Heere ons geboden, toen Hij tot Hem, wiens dienaars en boden en vertegenwoordigers wij zijn (1 Kor. 4: 1; 2 Kor. 5: 20, in Jes. 49: 6 sprak: a) Ik heb u gesteld tot een licht voor de heidenen, opdat gij zoudt zijn tot zaligheid tot aan het uiterste van de aarde (Luk. 2: 31vv.).

a) Jes. 42: 6

Wat aan Christus beloofd is, daarin is voor zijn dienaren een gebod vervat; omdat zij de aangewezen getuigen zijn van Hem, die God voor de heidenen tot een licht had gesteld, opdat Hij de zaligheid zou zijn tot aan het einde van de aarde, daarom hebben zij van Hem bevel ontvangen door  hun prediking de heidenen te verlichten en zalig  te maken (hoofdst.  26: 17vv.).

Op dezelfde wijze als Paulus hier deze tekst tot een regel van zijn handelen maakte, heeft ook wel nu en dan een dienaar van God een woord van de Heere nodig, dat hem bijzonder licht in het hart en zekerheid omtrent zijn wegen geeft. Indien wij zo leefden met het woord van God als Paulus dit deed, dan zou ook vaker dan wij denken in moeilijke omstandigheden het een of ander woord van de Bijbel ons ten dienste staan, om ons voor dat ogenblik bepaald aan te wijzen wat wij te doen of te laten hebben.

48. Toen nu de heidenen die bij deze woorden nog aanwezig waren, hoorden dat nu de beide mannen van God zich met hun boodschap tot hen wilden wenden, verblijdden zij zich. Nu toch zou de zaligheid tot hen komen in hun eigen huis; daarom boden zij ook aan die beiden, toen zij de synagoge van de Joden verlieten, spoedig een plaats tot prediking bij zich aan. Zij hoorden dit nu daar en prezen het woord van de Heere, dat volkomen met de geestelijke behoefte van het hart overeenstemde en er geloofden zovelen, als er bestemd waren voor het eeuwige leven (Rom. 8: 29v.).

Hoewel  in  het  begin  de  gehele  stad  in  beweging  kwam  over  de  goddelijke  boodschap, kwamen er toch slechts enkelen tot geloof. Dit is het wat Lukas hier wil doen opmerken. Het waren geen families, gildes, veel minder plaatsen en steden, die gelovig werden, anders zou ook de latere vervolging van Paulus en Barnabas (vs. 50) niet mogelijk geweest zijn. Het waren slechts individuen, één en nog één, zoals dit dan ook wel eigenlijk in de wijze van de Paulinische prediking lag, die vergeving van zonden en rechtvaardiging als hoofdpunt op de voorgrond stelde, om de beslissing voor het geloof tot een geheel individuele te maken.

Zij allen, maar alleen zij bekeerden zich werkelijk, die door God voor het eeuwige leven bestemd waren; want het wordt niet aan het toeval noch aan onvoorwaardelijke willekeur en luim van de mensen toegeschreven of iemand tot het zaligmakend geloof komt en wie er toe komt. Dit gevolg staat onder het bestuur van de Voorzienigheid van God, die reeds vóór het beslissend ogenblik alles vastlegt. In zaken die de zaligheid en het eeuwige leven aangaan, valt niet het minste voor, zonder dat Gods wil en macht het ordent, leidt en beschikt. Dit is een  waarheid,  die  zowel  verootmoedigt,  als  verheft  en  vertroost.  Aan  de  andere  zijde geschiedt echter in zaken, die de zaligheid aangaan, ook niets zonder dat de mens met vrije wil bepaalt en besluit. In vs. 46 is dit ten opzichte van de ongelovige Joden erkend, als tot hen wordt gezegd: "Gij oordeelt uzelf niet waardig voor het eeuwige leven, " en verder geeft de Schrift  in  duizenden  gevallen  getuigenis  van  de  vrijheid  en  zelfstandige  werking  van  de mensen. In dit geval is dat echter niet uitgedrukt, omdat Lukas het werk van de bekering wil doen kennen als afhankelijk van het goddelijk bestuur.

Men kan ook zeggen dat het "zo velen als er" in tegenstelling staat tot de Joden, die niet gelovig werden in die menigte die naar de raad van God voorbeschikt was, maar voor het grootste deel het heil weerstonden dat voor hen allen bestemd was. Ten opzichte van de heidenen werd echter het gehele getal van de voorbeschikten voor het eeuwige leven bereikt. Zij onder hen, die door Gods voorbereidende genade reeds inwendig rijp waren, bekeerden zich ook werkelijk allen. Anderen, die zich pas 10, 20, 30 jaar later lieten dopen, behoorden op dat tijdstip nog niet tot de voorbestemden.

Zo ernstig wil God iedereen zalig maken, dat Hij voor ieder mens de orde, waarin hij zalig zal en  kan  worden,  naar  zijn  wijsheid  bepaald  heeft.  Indien  nu  de  mensen  de  Heere  niet weerstonden en  in  hun  tegenstand  de voor  hen bestemde tijd  van de genade en de hun geschonken orde van het heil niet verzuimden, dan zou geen mens verloren kunnen gaan.

49. En het woord van de Heere werd in de periode waarin Paulus en Barnabas verder te Antiochië bleven, door het gehele land verbreid, door geheel Pisidië, waarvan Antiochië de hoofdstad was.

Zeker een krachtige geloofsversterking voor de apostel, een beslissende ervaring, die hem voor zijn gehele zendingsreis tot een onomstotelijke zekerheid maakte (hoofdst. 22: 17-21): mijn opdracht luidt aan de heidenen, mijn scheepje behoort buiten op de grote zee van de volken; daar moet ik mijn net uitwerpen, daar wil de Heere mij een grote menigte ten buit geven.

50. Maar de Joden werden door die voortgang van de apostolische werkzaamheid hoe langer hoe  nijdiger  en  tot  tegenstand  opgewekt.  Zij  stookten  toen  de  godsdienstige  en  eerlijke vrouwen op, de vrouwen van de voorname heidenen te Antiochië, die tot het Jodendom waren overgegaan. Zij wekten bij hen een fanatieke ijver op voor de door hen aangenomen Joodse godsdienst, die het gevaar liep door de nieuwe christelijke godsdienst te worden verdrongen. En door de hulp van deze vrouwen wonnen zij vervolgens hun mannen, die de voornaamsten van de stad waren, a) enverwekten vervolging tegen Paulus en Barnabas, als tegen mensen die voor het algemeen welzijn gevaarlijk waren en van wie men zich moest ontdoen en verdreven ze krachtens hun macht als oversten uit hun gebied (hoofdst. 9: 24).

a) 2 Tim. 3: 11

Het zijn oprechte vrouwen geweest, die zich op hun godsdienst beriepen en dachten dat zij vroom waren voordat die nieuwelingen kwamen. Zo wordt eerbaarheid en godsdienst een grendel van het christendom. Er is hier dus sprake van een vroomheid die men zichzelf heeft gemaakt. Zulke mensen zijn zeker gemakkelijk op te winden, want zij zeggen: "wat wil men toch beter hebben dan wij zijn? Wij zijn reeds sinds lang vroom en eerbaar geweest! " Juist zulke vroomachtige, godsdienstige mensen zijn het bijna altijd, die òf de sterkste vervolging verwekken, òf zich het liefst ertoe laten gebruiken, omdat zij menen daardoor God een dienst te doen.

Zelfs in dit  treurig beeld ziet men de krachtige overgave van het vrouwelijk gemoed aan hetgeen geloofd wordt. Hier dienen wel de godsdienstige vrouwen in bijgeloof een afgod, maar Paulus heeft later ook rijkelijk ondervonden wat vrouwen in de dienst van de ware God kunnen doen. De oversten van de stad waren niet onder degenen die voor het eeuwige leven bestemd waren, hun leven was op het raadhuis en in het wijnhuis. Zij bekommerden zich echter weinig over die beide zonderlinge Joden, die de gehele stad in onrust hadden gebracht, maar  omdat  hun vrouwen hun onophoudelijk  aan het  hoofd  zeurden,  vaardigden zij,  om daaraan een einde te maken, een bevel van verbanning uit. Paulus en Barnabas zouden daar zeker nog graag een poos zijn gebleven en zij gingen ook niet, voordat zij over de grenzen werden  gezet;  de  weg  van  de  dienaren  van  Christus,  als  voortgejaagden,  is  dus  vroeg ingewijd!

51. Doch zij, Paulus en Barnabas, schudden, toen men hen over de grenzen had gebracht, volgens het woord van Christus in Matth. 10: 14, het stof van hun voeten af tegen hen. Daarmee verklaarden zij alle gemeenschap teniet gedaan met de Joden, aan wie God een geest van  verbittering  had  gegeven  (Rom.  11:  8)  en  verklaarden  zij zich  van  alle  verplichting omtrent hen vrij. Zij reisden nu weer voort, wendden zich zuidoostelijk naar het landschap Lycaonië en kwamen na een tocht van 2 à 3 dagreizen te Ikonium, de hoofdstad van deze streek, gelegen aan de voet van de Taurus in een vruchtbare vlakte.

De Joden verstonden deze beeldspraak,  want  zij waren gewend  bij  het  overgaan van de grenzen  van  het  heilige  land  hun  voeten  van  het  onreine  stof van  de  heidense  aarde  te zuiveren.

De apostelen deden dat tot een getuigenis tegen hen, dat onder hen mannen van God waren geweest, maar zij die door hun woord hadden verstoten. Zij gaven verder daardoor te kennen dat zij niet waren gekomen om iets bij hen te halen, maar alleen om hun zielen te redden, zodat zij dus zelfs geen stofje wilden meenemen; zij gaven tevens daardoor de onreinheid te kennen en hun zondendienst en Gods vloek over hen.

De wereld moet bewijzen zien dat men haar alleen om de zaligheid van haar zielen, niet uit eigenbaat, de waarheid zegt: wil zij de hemel niet hebben, laat zij dan haar aarde en haar stof behouden.

52. En de discipelen, de zielen die uit de Joden en heidenen voor het christelijk geloof waren gewonnen te Antiochië en in de omtrek (vs. 43, 48 en 49), waren wel ten gevolge van hun gewelddadige verdrijving  als verweesd achtergelaten, maar waren toch niet  moedeloos en versaagd. De Heere zag des te meer in genade op hen neer; daardoor werden zij vervuld met blijdschap  en  met  de  Heilige  Geest,  totdat  zij  de  verdrevenen  later  mochten  weerzien (hoofdst. 14: 21vv.)

De  Heere  vergoedde  de  afwezigheid  van  hun  geliefde  leraars  bij  de  jeugdige  gemeente doordat Hij met zijn genadige tegenwoordigheid in de Geest zelf midden onder hen was, zodat zij vol werd van vreugde en van de Heilige Geest.

Een getuigenis was het van waarachtig geestelijk leven dat zij vol vreugde en vol van de Geest bleven, ook toen de mannen van God hen hadden verlaten; een bewijs dat zij zich niet tot mensen, maar tot de Heere bekeerd hadden; een teken dat het evangelie voor hen een levensreuk die leven brengt was geworden.

Antiochië in Pisidië werd later een christelijke metropolis, waarvan het gebied niet minder dan 25 bisschoppelijke steden in Pisidië omvatte.

HOOFDSTUK 14

PAULUS’ TERUGKOMST NAAR ANTIOCHIE EN WAT ONDERWEG GEBEURDE

C. Vs. 1-28 Van Antiochië in Pisidië zijn Paulus en Barnabas 10 mijlen naar het zuidoosten gegaan naar Ikonië in Lycaonië. Ook hier begeven zij zich naar de synagoge van de Joden en winnen  zij een  menigte  van  Joden  en  Grieken  voor  het  geloof in  Christus;  maar  bij de voortgaande  invloed  van  hun  werk  weten  de  Joden,  die  ongelovig  waren  gebleven  in gemeenschap  met  de  heidenen  hen  vandaar  te  verdringen.  Te  Lystre  geneest  Paulus  bij gelegenheid  van  een  prediking,  die  hij  daar  in  de  open  lucht  houdt,  een  opmerkzame toehoorder, die, lam van de geboorte af, aan zijn zijde zit. Dit veroorzaakt dat de heidense Lystrensen hem en Barnabas voor goden houden. Zij menen dat zij zoals een god in vroeger tijden van boven zouden zijn neergekomen. Slechts met moeite laten zij zich terughouden aan de gewaande goden een offer te brengen. Spoedig keert het blad om. Joden, die van Antiochië en Ikonium de apostelen zijn nagereisd om hen te vervolgen, overreden het volk Paulus te stenigen, die dan ook voor dood buiten de stad wordt gesleept. Hij staat echter weer levend op en  gaat  de  volgende  dag  naar  Derbe.  Vandaar  begint  een  organisatie  van  de  gestichte gemeenten, terwijl de beide zendelingen weer langs de weg teruggaan, waarlangs zij gekomen zijn. Te Antiochië in Syrië geven zij aan de gemeente bericht.

1. En het geschiedde te Ikonium, dat zij, Paulus en Barnabas, samen in de synagoge van de Joden gingen en met zo’n gezegende uitkomst spraken dat een grote menigte, zowel van Joden als Grieken die als proselieten van de poort met de Joodse synagoge in verbintenis stonden, geloofde. Met die Griekse proselieten verenigden zich dan ook anderen, die vroeger nog op verdere afstand hadden gestaan (hoofdst. 11: 20v.).

De vervolging te Antiochië heeft voor de apostelen geen andere verandering dan van plaats met  zich  meegebracht.  Waar  zij  te  Antiochië  zijn  geëindigd,  daar  beginnen  zij  weer  te Ikonium.  Zij  blijven  onveranderd  in  dezelfde  gezindheid  en  hetzelfde  werk,  dat  hun  te Antiochië zo veel lijden heeft berokkend.

Zij blijven niet weg uit de synagogen van de Joden. Noch hun liefde tot hun volk, noch hun moed is gebroken door de ondervindingen die zij bij de Joden hebben gehad.

Hun standvastigheid en trouw werden dan ook rijkelijk beloond. De Heere gaf hun een blijde vrijmoedigheid  en  zegende  hun  prediking  aan  vele  zielen.  Nu  zag  Paulus,  wat  de  Joden aangaat, verblijd van hart, dat God, evenals in de dagen van Elia zich een overblijfsel had behouden, dat aan zijn woord geen aanstoot nam. (Rom. 11: 5).

Wat de "Grieken" aangaat kan men bij deze uitdrukking in twijfel zijn of daaronder heidenen of proselieten van de poort bedoeld zijn. Het laatste is wel het waarschijnlijkste. Heidenen zouden wel geen toegang hebben verkregen tot de synagoge van de Joden en zij worden ook pas met name in vs. 2 voorgesteld. Zeker is met opzet niet, zoals in hoofdst. 13: 43, de uitdrukking "godvruchtige Jodengenoten" maar de meer algemene naam "Grieken" gekozen. Daardoor  moet  worden  te  kennen  gegeven  dat  het  onderscheid  tussen  proselieten  en niet-proselieten voor de Heere reeds was opgeheven. Als proselieten tot de gemeente van Jezus werden vergaderd, geschiedde het niet, omdat zij reeds halve Joden waren geworden, maar omdat Jezus ook een licht voor de heidenen moest zijn. (hoofdst. 13: 47).

2. Maar de Joden, die het  evangelie ongehoorzaam waren (2  Thess. 1: 8 Rom. 10: 16), verwekten  tegenstand  en  afkeer  en  verbitterden  de  zielen  van  de  heidenen,  die  ook  nog ongelovig waren gebleven, tegen de broeders, tegen de christenen (hoofdst. 9: 30; 11: 29), zonder nog teweeg te kunnen brengen dat men de handen aan hen sloeg.

Wie niet gehoorzaam wordt aan de waarheid, komt er gemakkelijk toe om anderen er afkerig van te maken. "Gijzelf zijt niet ingegaan en die ingingen hebt gij verhinderd", dit woord van de Heere (Luk. 11: 52) werd vanaf die tijd bij de nijdige Joden vervuld.

De wereld kon toch de mensen, die er behoefte aan hebben, wel met rust laten als zij zich tot de Heere Jezus bekeren; het doet haar toch geen schade. Waarom mogen anderen niet hebben wat zij in hun trotsheid verachten? Maar hun geweten betuigt hun dat het het koninkrijk der hemelen is, dat zij verwerpen, dat zij een schat verwerpen die door niets kan vergoed worden; hun geweten maakt hen ijverzuchtig, wil niet dat misschien iemand anders zal opmerken dat het evangelie een schat is en hij die opheft en daardoor rijk wordt.

Lukas gebruikt hier de liefelijke broedernaam van de heidenen, omdat de ongelovige Joden het zeer haatten dat Joden, die in Christus geloofden en gelovige christenen uit de heidenen tot een heilige broederschap werden. Men kan zich indenken met wat voor boze lasteringen zij gereed geweest zijn om de zielen van de heidenen tegen de broeders, die door de band van een door de wereld niet te begrijpen liefde verbonden waren, op te stoken en met haat te vervullen. Nu moesten deze broeders verstoorders heten van de vrede van het huisgezin, in het geheim verbondenen, dwepers enz.

3. Zij verkeerden daar dan, omdat de vijandschap van de ongelovige Joden niet zo spoedig een beslissing kon teweegbrengen, een lange tijd, vrijmoedig sprekende invertrouwen op de Heere. Zij wisten dat zij stonden onder de hoge bescherming van God, a) die tegenover alle beschuldigingen en lasteringen van de Joden getuigenis gaf aan het woord van Zijn genade, dat zij predikten (hoofdst. 20: 24), dat het een goed enzegenbrengend woord was. De Heere gaf dit getuigenis op de wijze in Mark. 16: 20 voorgesteld en gaf dat tekenen en wonderen geschiedden door hun handen (hoofdst. 4: 29v.).

a) Hand. 19: 11 Hebr. 2: 4

De Heere heeft middelen genoeg om zijn vijanden de mond te snoeren. Was het de Joden gelukt  het  woord  van de apostelen verdacht  te maken,  dan  werden hun nieuwe werken, tekenen en wonderen gegeven, die voor de ogen van de gehele wereld geschiedden en een prediking door daden werden voor de opgehitste heidenen.

Paulus en Barnabas zelf hadden niet op tekenen en wonderen gewacht, maar de eenvoudige prediking als hoofdzaak beschouwd, zoals die het heden ook nog altijd is en altijd zal blijven; want  er  waren reeds velen zonder  die wondertekenen,  alleen  door  de prediking,  gelovig geworden. Er was nu echter een tijd van beslissing gekomen en in zulke tijden verleent de Heere aan zijn getrouwe dienaren, ook wel zonder dat zij het verlangen, zeer buitengewone gaven en krachten, wanneer Hij het voor nodig houdt door openlijke betoningen van zijn macht aan de zaak van Zijn rijk de overwinning te bezorgen.

4. En de menigte van de stad liet zich voor een gedeelte door die lasteringen in haar oordeel meeslepen,  voor  een ander  deel gaf zij acht  op  deze tekenen en wonderen.  Zij werd  zo verdeeld in twee partijen en sommigen waren met de Joden en sommigen met de apostelen.

Zo’n splitsing, als hier wordt meegedeeld, is een getrouwe leraar niet geheel onaangenaam, omdat integendeel de Heere Jezus zegt (Matth. 10: 35vv.) dat Hij in de wereld gekomen is om die teweeg te brengen. Dat woord vervult de Heere steeds wanneer Hij door zijn knechten het rijk   van  de   duisternis   verstoort,   een  zalige   onrust   verwekt   en  de   mensen  van  de ongerechtigheid afstand leert te doen. Hij zal die ook eenmaal op de grote oordeelsdag met ontzettende majesteit volvoeren.

De gezegende splitsingen in de gemeente: 1) haar oorzaak - de besliste prediking van het goddelijke woord, dat levend is en krachtig en scherper dan enig tweesnijdend zwaard enz. 2) haar vrucht - de zifting van de gemeente; de grond van de harten wordt openbaar, in de strijd wordt de waarheid bevestigd, het geloof beproefd, de liefde bevestigd, de kerk opgebouwd.

6. Toen zijn zij, Paulus en Barnabas, nog op tijd alles overlegd hebbende en wetende wat men tegen hen in het schild voerde, (hoofdst. 9: 24, 30; 23: 12vv.), gevlucht naar de steden van Lycaonië, die ongeveer 5 mijlen verder naar het oosten en zuidoosten lagen, namelijk in de eerste plaats naar Lystre, waarvan in vs. 8-19 worden gesproken en naar Derbe, zoals later in vs. 20 zal worden meegedeeld en het omliggende land.

7. En zij verkondigden daar het evangelie. Daar waren geen bijzondere Joodse synagogen, waarbij  zij zich  zouden  hebben  kunnen  aansluiten,  hoewel er  ook  enige  Joden  woonden (hoofdst.  16:  1vv.);  daarom  verkondigden  zij  het  onmiddellijk  aan  heidenen  en  Joden tezamen, als zij op openbare plaatsen met  sommigen gesprekken aanknoopten, totdat  een grotere menigte zich om hen verzamelde en het gesprek tot het houden van een redevoering overging.

Onder degenen, die de oploop uitvoerden, worden in de eerste plaats de heidenen genoemd en het laatst de oversten van de synagoge; toch waren niet de heidenen, maar de Joden en in het bijzonder hun oversten de voornaamste tegenstanders. De heidenen moesten slechts vooraan staan in de strijd - de kern van de troepen, de Joden, kwamen later en achter hen kwamen pas de  aanvoerders,  die  echter  de  gehele  stad  dirigeerden.  Het  bericht  van  het  plan  van  de vijanden, dat Paulus en Barnabas ter ore komt, zien deze voor een goddelijke reispas aan, die hun route verder aangaf.

Men  moet  zich  niet  altijd  smaad  en  schande  laten  aandoen;  toch  moeten  wij  leren onderscheiden wat voor Gods eer het meest of het minst bevorderlijk is.

Op de plaatsen aangekomen, waarheen zij de toevlucht namen, brachten de apostelen hun tijd niet door met onvruchtbaar klagen over geleden onrecht; zij gingen integendeel dadelijk weer met vreugde aan het werk, waartoe God hen had geroepen.

Te Lystre vond Paulus op zijn tweede zendingsreis zijn geliefde leerling Timotheüs, te Derbe verkreeg hij Gajus tot leidsman. (hoofdst. 16: 1; 20: 4).

8. Na dit korte overzicht over het geheel van de apostolische werkzaamheid willen we nu op de beide delen daarvan in het bijzonder letten. En een zeker man te Lystre, de stad in vs. 6 voor het eerst genoemd, die geen macht had over zijn voeten, zat langs de kant,  op een afgelegen plek, terwijl de anderen op de plaats waar de apostelen hun voordrachten hielden, vrij  rondwandelden.  Zijn  voeten  konden  zijn  lichaam  niet  dragen,  zodat  hij  evenals  die bedelaar  aan  de  deur  van  Jeruzalems  tempel  16  jaar  geleden  (hoofdst.  3:  2)  neerzat, verlamdvanaf zijn geboorte, en hij had dan ook nooit kunnen lopen.

9. Deze plaatste zich onder de luisterende schare, zeker wel in de eerste plaats met het doel om de daar aanwezigen om een aalmoes te vragen. Zo hoorde hij Paulus spreken, telkens als deze daar aan het volk het evangelie verkondigdeen hij luisterde meer en meer met bijzondere opmerkzaamheid en instemming. De man viel Paulus in het oog en hij dacht er nu aan om tot eer van die God, die hij aan de Lystrensers verkondigde, hem van zijn lichamelijke ellende te bevrijden, opdat hij door een wonderteken des te gemakkelijker de toegang tot het hart van deze mensen mocht vinden. De ogen op hem houdende met onderzoekende blik en ziende uit de uitdrukking van zijn gezicht, dat hij geloof had om gezond gemaakt te worden door een zo machtig en genadig God als hier werd gepredikt,

10. zei hij met luide stem, zodat niet alleen de ongelukkige hem hoorde, maar ook de kring van de rondomstaande menigte: Ga recht op uw voeten staan! a) En hij, dadelijk zonder enige bedenking voldoende aan die eis, sprong op en wandelde nu gezond rond, evenals de anderen.

a) Jes. 35: 6

Reeds in hoofdst. 13: 6 vonden wij dadelijk op het eerste station van deze eerste zendingsreis van Paulus in de tovenaar Elymas een tegenhanger van de tovenaar Simon, die Petrus in Samaria  ontmoette  (hoofdst.  8:  18vv.).  Hier  worden  wij  door  de  man,  die  vanaf  de moederschoot lam was, herinnerd aan de kreupele voor de schone poort van de tempel, die Petrus  genas.  Verder  in  vs.  11v.  wil men  aan  Barnabas  en  Paulus  van  de  zijde  van  de heidenen  op  geheel  gelijke,  maar  nog  sterkere  wijze  goddelijke  eer  bewijzen,  evenals Cornelius tegenover Petrus daarmee begon (hoofdst. 10: 25). Dit is niet, zoals het uiterlijk zou kunnen schijnen, enkel toeval, maar rust op een opzettelijke leiding van God, wat de uiterlijke omstandigheden aangaat en op een welberekend inspireren van de verhoogde Christus ten opzichte van hetgeen, waartoe Paulus zich bewogen voelde te spreken en te doen.  Deze verkrijgt  aanstonds  onder  de  heidenen  een  uitwerking,  die  met  de  daden  van  Petrus overeenkomen, en die zo maken dat op hem als zelfstandig apostel het zegel werd gedrukt. De eerste parallel is onmiddellijk zo ingericht dat het juist Paulus moet  zijn, die de tovenaar aangrijpt en niet Barnabas, die tot hiertoe op de voorgrond heeft gestaan. Nadat zo de eerste bewezen is op gelijk niveau te staan als Petrus, staat hij ook verder aan het hoofd van het zendingswerk als eigenlijk apostel, naast wie Barnabas dan verder tweemaal in ons hoofdstuk (vs. 4 en 14) met deze titel genoemd wordt. Uit hetgeen in het concilie van de apostelen te Jeruzalem is voorgevallen, kunnen wij nu ook zien, wat de bedoelingen van de Heere zijn geweest. Als in hoofdst. 15: 11 en 12 Paulus en Barnabas aan de daar aanwezige apostelen en oudsten en aan de gemeente verkondigden hoeveel God door hen gedaan had en hoe grote wonderen en tekenen Hij door hen onder de heidenen gewerkt had, dan waren het, wat hun werkzaamheid onder de heidenen aangaat, enkel parallellen met de werkzaamheid van Petrus, die vanzelf in het oog vielen en aan hen, "die in achting waren" (Gal. 2: 1vv.), aan Jakobus, Céfas en Johannes dadelijk de indruk gaven dat Hij die Petrus kracht gegeven had voor het apostelambt onder de Joden, ook Paulus kracht had gegeven onder de heidenen. Na zo’n legitimatie  door  de  Heere  werd  dan  ook  Paulus  nu  bepaald  en  met  eer  erkend  als  een zelfstandig apostel op heidens gebied en werd de daarmee overeenstemmende vaststelling omtrent de verhouding van de bekeerde heidenen tot de mozaïsche wet gemaakt. In de latere ontwikkeling  van  de  kerkelijke  omstandigheden  werd  dan  zeker  zowel  de  apostolische bediening van Paulus zelf, als de verhouding tot de wet van zijn gemeenten uit de heidenen, zoals zij in het jaar 50 waren verenigd (Gal. 2: 9v. Hand. 15: 23vv.) steeds weer opnieuw en met steeds grotere hevigheid betwijfeld en bestreden. Daarvan heeft echter ook de Heere, om daartegen een tegenwicht te vormen, zelf het latere werk van Paulus steeds weer opnieuw en met een scherpere aanduiding parallel geplaatst met het werk van Petrus, en zo aan het eerste

een vaste grond onder de voeten gegeven bij dergelijke getuigenissen omtrent zichzelf als hij in 2 Kor. 11: 5 en 12: 12 zichzelf aflegt. De verlamde door Petrus in hoofdst. 9: 33v. genezen, heeft zijn analogie met één, die door Paulus van de koorts werd genezen in hoofdst. 28: 8 De wonderdadige kracht, die in hoofdst. 5: 15 in de schaduw van Petrus ligt, komt overeen met dezelfde kracht van de zweetdoeken en gordels van Paulus in hoofdst. 19: 12 En evenals in hoofdst. 9: 36vv. Petrus een discipelin uit de dood opwekt, zo roept in hoofdst. 20: 9v. Paulus Eutychus in het leven terug. Wanneer nu echter, om op de parallel van onze tekst terug te komen, die lamme voor de deur van de tempel te Jeruzalem ons moest voorkomen als een zinnebeeld van het Joodse volk in zijn toenmalige geestelijke toestand "Ac 3: 2, dan zal bij de lamme hier te Lystre, ondanks alle gelijkheid met de eerdergenoemde (Rom. 3: 9), toch meer dan  één  verschil  voor  de  dag  moeten  treden,  waardoor  het  voorgevallene  wezenlijk onderscheiden wordt en geschikt is om een beeld van het karakter van de heidenwereld te zijn. Dat is dan ook inderdaad het geval. Terwijl Petrus met Johannes daar de lamme aanziet en deze op hun eis hen ook aanziet, wacht hij slechts het ontvangen van een rijke aalmoes; aan de lamme hier bemerkt daarentegen Paulus dadelijk, als hij hem nauwkeurig bekijkt, dat hij gelooft geholpen te zullen worden. Aan de lamme aldaar wordt in de naam van Jezus Christus van Nazareth bevolen dat hij zal opstaan en wandelen; aan de lamme hier wordt daarentegen het bevel daartoe eenvoudig door de apostel zelf gegeven zonder nader beroep op zijn volmacht.  De lamme daar  moet  Petrus eerst  nog bij zijn rechterhand  vatten en hem oprichten; de lamme hier springt zonder zo’n hulp op en wandelt. De wonderbare genezing daar heeft ten gevolge dat de priesters en de hoofdman van de tempel en de Sadduceën hun handen aan de apostelen slaan en hen in gevangenschap wegvoeren, het wonder hier geschied brengt daarentegen teweeg dat het volk gelooft in een menswording van de goden en dat Jupiters  priester  komt  met  offerdieren  en  kransen.  Dat  zijn  alle  zeer  betekenisvolle  en opmerkelijke verschillen. Te Lystre hebben de apostelen voor de eerste maal te doen met een bevolking, die nog geheel en al in de duisternis van haar heidendom zit, omdat daar geen Joodse synagoge is, die tenminste als een sterretje de duisternis in enig opzicht zou hebben kunnen verlichten en tot de ware God als proselieten enige uitnemende zielen had kunnen leiden. Zij hebben te doen met een bevolking die in de volle zin van het woord zonder God in de wereld is en geen hoop heeft (Ef. 2: 12), waaraan de weinige kinderen van Abraham die onder  hen zijn,  volstrekt  geen voorbereidend  werk  voor  het  evangelie hebben gedaan en waarbij het geloof aan de enige ware God, ook zelfs wat de kiem aangaat, eerst nog moet worden geplant. De omstandigheden komen overeen met die in hoofdst.  17:  16vv. bij de aankomst van Paulus te Athene, waar wel een synagoge met Joden en godvrezenden is, maar deze ook zonder invloed op het godsdienstige leven van de bevolking is gebleven. Ook het donkerste heidendom hoeft niet ontoegankelijk te zijn voor de apostolische prediking en reeds de verkondiging van de levende God, die hemel en aarde gemaakt heeft en in wiens naam al onze hulp  gelegen is, zal, zoals in de lamme blijkt, een krachtiger en meer beslist geloof vinden, dan de prediking van het zalig zijn in het koninkrijk van de hemelen in Christus Jezus kan teweegbrengen bij het Israël, dat naar een Messiasrijk verlangt in aardse heerlijkheid. Evenzo weet het heidense volk met zijn priesters de boden van God beter te waarderen dan het  Jeruzalem,  dat  de  profeten  doodt;  het  is,  zoals  wij in  vs.  19  zien,  de  geest  van  de ongelovige Joodse synagoge, die ook hier de dienst van de trouwe knechten van Christus probeert te verijdelen.

12. En zij noemden Barnabas, die zich door een verhevener gedaante onderscheidde, Jupiter, de opperste van de goden en Paulus daarentegen Mercurius, de bode en welsprekende heraut van de eerste. Daarvoor hielden zij namelijk Paulus, omdat hij het woord voerde (vs. 9), hoewel deze eigenlijk de hoofdpersoon was (hoofdst. 13: 13)

Volgens de Griekse godenleer deed Jupiter eens met Mercurius als reiziger een tocht door de wereld. Ze werden overal hoogmoedig afgewezen en kwamen uiteindelijk in een arme hut, die door de grijsaard Filémon en zijn vrouw Baucis werd bewoond. Ter beloning daarvoor leidden de beide goden hen op een heuvel; onmiddellijk daarop werd het land rondom door water overstroomd, alleen die gastvrije hut bleef droog en werd veranderd in een heerlijke tempel,  waarin  Filémon  en  Baucis  voortaan  de  priesterlijke  diensten  zouden  verrichten. Beiden stierven later  één dood.  Filémon werd  toen in  een  eik,  Baucis in een lindeboom veranderd. Het toneel van deze gebeurtenis, die duidelijk aan Noachs geschiedenis herinnert, als ook aan het woord in Joh. 1: 11vv., wordt door het verhaal gesteld in het deel van Azië, waartoe ook Lycaonië behoorde. Daaruit is zeker te verklaren hoe de mensen te Lystre aan zulke  gedachten  kwamen  als  zij  hier  tegen  elkaar  uitspraken.  Als  bewoners  van  een bergachtig land dat van het grote wereldverkeer nogal afgesloten was, hangen zij toch nog zeer  vast  aan het  van de vaderen  geërfde geloof.  Dat  zij dit  in het  Lycaonisch doen,  is gemakkelijk  te  verklaren.  Waar  twee  tongvallen,  een  aangeboren  en  een  aangeleerde  in gebruik zijn, bedient het volk zich altijd het liefst van de eerste, als het een zaak onder elkaar heeft. Voor de apostelen werd het echter een verhindering om dadelijk de verkeerde richting op te merken, waarin de Lystrensers kwamen en het begin te voorkomen. Wel schemerde, zo merkt Langbein op, in onze tekst door de mening van dit volk iets waars door: zij zagen terug, dachten aan het geluk van het paradijs, hoewel zij zich daar niet duidelijk bewust van waren, aan dat geluk, toen God nog met de mensen wandelde en op menselijke wijze verkeerde; en zij zagen vooruit, ziende een - hoewel onbegrepen - vingerwijzing naar het herstel van de gevallen en verwoeste schepping door Christus, op de menswording van God in Christus, die de  apostelen  nu  onder  hen  willen  verkondigen.  Het  vleselijk  verstand,  zo  laat  zich  de apostolische  pastoraal  van  Brand  verder   uit,   zou  misschien  hebben  geloofd  dat   dit vooroordeel als middel gebruikt kon worden om aan het evangelie ingang te verschaffen en de leer van de menswording van de Zoon van God daarop te bouwen; maar op wat een aan God waardige wijze worden deze verkeerde middelen en dwaze kunstenarijen veracht door de apostelen, zodra die hun bekend werden. Het evangelie heeft geen kromme wegen tot zijn verbreiding  nodig;  de  apostelen  hebben  niet  alleen  in  goddelijke  kracht,  maar  ook  in goddelijke reinheid gepredikt.

14. Maar de apostelen, Barnabas en Paulus, vernamen uit de mond van een tot hen gezonden bode, welk voornemen men had. Dat horende, scheurden zij hun kleren van verontwaardiging (Num. 14: 6; 2 Sam. 1: 11
) en sprongen naar
voren onder de menigte voor de poort, roepende,

15. Mannen, a) waarom doet gij deze dingen? Wij, Barnabas en ik, zijn maar zwakke mensen zoals gij. Wij zijn met u van gelijke aard en gesteldheid (Jak. 5: 17), dus geen goden zoals gij denkt (hoofdst. 10: 26). Wij staan integendeel (vs. 12) tegenover uw Jupiter en Mercurius en verkondigen u dat de zaligmakende genade voor alle mensen is verschenen (Tit. 2: 11v.) en dat gij u moet bekeren van deze ijdele dingen, van deze en al die andere afgoden, tot de levende God, b) die de hemel ende aarde en de zee en al wat daarin is gemaakt heeft (hoofdst. 4: 24 Ps. 146: 6).

a) Openb. 19: 10; 22: 9 b) Gen. 1: 1 Ps. 33: 6; 124: 8

Wij verwonderen ons over het tedere bijgeloof van de Lystrensers en toch in dat  duister bijgeloof ligt nog enige waarheid, de waarheid dat God in Jezus Christus werkelijk de mensen gelijk is geworden en tot ons is neergedaald om de zieken genezing, de bedroefden troost, de

zondaren verlossing aan te brengen. Wij staan ontzet over deze heidense mensenvergoding; en toch komt ook midden onder christenen nog hetzelfde voor; werkelijk heidense afgoderij is het  toch  als  helden,  dichters,  kunstenaars,  filosofen,  ja  zelfs  zangeressen  en  danseressen afgodisch worden vereerd en met bloemen en lauwerkransen overdekt worden door hen, die voor de levende God, de Schepper van hemel en aarde, geen woord van dank hebben en voor de Koning met de doornenkroon, voor de Zoon van God in zijn gedaante als dienstknecht geen blik van liefde. Ja, wordt niet dikwijls zelfs door hen, die gelovige christenen heten, afgoderij bedreven, niet alleen in heiligendienst en verering van godsdienstige vormen, maar ook  door  afgodische  aanbidding  van  leraars,  predikers,  sektenhoofden,  zodat  een  waar dienstknecht  van God met  Paulus vol verontwaardiging moet  zeggen: "Gij mannen of gij vrouwen, wat vereert gij? Wij zijn sterfelijke mensen zoals gij. "

Niet gemakkelijk zal iemand met een oprecht hart God dienen, als hij niet door die heilige ijverzucht bezield is, waarvan Paulus in 2 Kor. 11: 2 spreekt, dat hij over de verdediging van de eer van de Heere even standvastig en ijverig waakt, als een echtgenoot over de trouw van zijn vrouw.

16. Wij prediken u nu die God a) die in vroeger tijden, voordat Hij het evangelie dat wij prediken, bekend heeft gemaakt, al de heidenen heeft laten wandelen in hun wegen, zonder hun een bijzondere, buitengewone openbaring te geven (Deut. 4: 19v.), zodat Hij ook bij u die tijd van de onwetendheid overziet (hoofdst. 17: 30).

a) Ps. 81: 13

16. Wij prediken u nu die God a) die in vroeger tijden, voordat Hij het evangelie dat wij prediken, bekend heeft gemaakt, al de heidenen heeft laten wandelen in hun wegen, zonder hun een bijzondere, buitengewone openbaring te geven (Deut. 4: 19v.), zodat Hij ook bij u die tijd van de onwetendheid overziet (hoofdst. 17: 30).

a) Ps. 81: 13

17. Hoewel Hij nochtans (want dit, "Hij heeft hen laten wandelen in hun wegen" maakt een nadere aanwijzing nodig) Zichzelf niet onbetuigd gelaten heeft aan u heidenen. Hoewel Hij u geen bovennatuurlijke openbaring heeft gegeven, zoals aan ons Joden, heeft Hij u toch op natuurlijk  gebied  welgedaan,  door  ons  (volgens betere lezing:  "u  van de hemel regen en vruchtbare tijden te geven (Jer. 5: 24 Ps. 147: 8) en aan onze ("uw harten overvloed van spijs en andere zaken van het dagelijkse leven te geven, die u vrolijkheid schonken. Zo had gij Hem  wel  kunnen  leren  kennen,  als  gij  slechts  zijngaven  met  een  dankbaar  hart  had aangenomen en die niet in de dienst van het vlees had misbruikt (Rom. 1: 18vv.).

Bij de grootste ijver om de voorgenomen offers te weren, konden de apostelen toch dadelijk zulke duidelijke woorden spreken. Daaruit blijkt hoezeer de Heilige Geest hen leidde.

In hun heilige ijver spreken zij de waarheid uit zonder te verbloemen, zij achten het beneden hun waardigheid en ook tegen hun doel zich te plaatsen op het standpunt dat de heidenen en de godsdienst, zoals zoveel christelijke filosofen doen, als een onvolmaakt voorportaal tot de zuivere godsdienst aanprijst. Zij noemen de goden openlijk valse, nietige afgoden, die met de levende  God  niets  gemeen  hebben  behalve  de  gestolen  naam.  Zij  prediken  hun,  dat  zij volstrekt  afstand  daarvan  moeten  doen  en  de  levende  God  moeten  aannemen.  Wat  een vreesachtigheid is toch bij de christenen van onze tijd ingedrongen bij de behandeling van de

valse leer. Men is bang de dwaling, dwaling te noemen uit vrees anderen te verketteren. Men waagt het ten hoogste die als een onvoldoende voorstelling van de waarheid voor te stellen en is  spoedig  zover,  dat  men  Jodendom,  Mohammedanisme,  heidendom  in  christelijke  en onchristelijke vorm voor een soort van christendom aanziet.

Wij prediken u het evangelie, zegt Paulus, voor u evenals voor ons een kracht ter zaligheid; want het roept u tot bekering van deze valse afgoden, van uw Jupiter en Mercurius met al de goden van hemel en aarde en zee tot de levende God. Er is geen bekering van de valse goden, de goden van de handen en gedachten van de mensen dan door verlichting tot de evangelische erkentenis dat God de mensen, die in zonde en dood verloren zijn, verlost heeft naar het vrije welbehagen van zijn wil, nadat Hij in het begin door Zijn "woord" alles, wat geworden is, tot aanzijn heeft geroepen en tot een spiegel van Zijn eer heeft gemaakt. De heerlijkheid van de onvergankelijke God, die de heidenen veranderd hebben in die van de vergankelijke mens (Rom. 1: 23), is genadige liefde en bij wie deze liefde, die in Christus verschenen is, in het hart komt, die alleen erkent de levende God.

De   strijd   van   het   christendom   tegen   het   heidendom:   het   is   1)   een   strijd   tegen mensenvergoding,  daar  het  de  menswording  van  God  predikt;  2)  een  strijd  tegen  elke natuurdienst, daar het de levende God verkondigt als de Heer van de Schepping; 3) een strijd tegen het wandelen in eigen wegen, daar het een wandelen eist naar de geboden van God.

18. En hoewel Paulus en Barnabas, die aan zijn zijde stond (hoofdst. 13: 46), zo spraken, weerhielden  zij door hun afwijzende en duidelijke rede nauwelijks de schare voor hen te offeren, zo sterk hielden zij vast aande eens opgevatte meningen en voornemens.

Wat vermoeien de mensen zich toch in de dienst van de valse goden, terwijl zij de ware levende God slecht met tegenzin een uur in de week willen geven! Hoe moeilijk valt het hen af te brengen van de menselijke dwaasheid van hun bijgeloof, terwijl het dwaas gezwets van een listige verleider met zo weinig moeite hun geloof uit het hart kan wegnemen! Dit zegt ons dat ons natuurlijk hart de duisternis liever heeft dan het licht. (LEONH. en SPIEGELH).

Dat intussen de verdere arbeid van de apostel te Lystre niet vruchteloos bleef, zien wij uit het feit dat dadelijk daarop (vs. 20) van een schare van discipelen wordt melding gemaakt, die daar gewonnen waren, alhoewel ook hier bewaarheid werd: "velen zijn geroepenen, maar slechts weinigen uitverkoren. "

19. Maar na verloop van enige tijd kwamen er Joden van Antiochië en Ikonium naar Lystre, waar die beiden hun werk (vs. 7) verder voortzetten (hoofdst. 13: 50 en 14: 5). Dezen hadden uitgezocht waarheen zij zich hadden begeven en vervolgden hen nu ook in hun vijandschap op  deze  plaats.  Zij  overreedden  de  scharen  om  hetgeen  zij  van  plan  waren  tenminste ongehinderd te laten plaatshebben en stenigden Paulus, zoals zij zich reeds vroeger volgens vs. 5 hadden voorgenomen (2 Kor. 11: 25) en sleepten hem vervolgens buiten de stad, waarin zij hun misdaad hadden volbracht. Zo had  het de schijn dat hij door de burgers zelf was gedood en dus hier een rechtvaardig volksgericht had plaatsgehad. Zij deden dit, menende, dat hij tengevolge van hun stenigen dood was; er was dan ook werkelijk geen levensteken meer, zo hadden zij hem mishandeld.

Te  Lystre  was  geen  synagoge,  die  een  vervolging  had  kunnen  doen  plaatshebben.  Nu meenden  de  ongelovige  Joden  te  Antiochië  en  Ikonium,  dat  zij  in  het  gemis  van  zo’n synagoge  van  de  satan  (Openb.  2:  9)  moesten  voorzien  en  het  werk  van  Christus,  daar

begonnen, moesten teniet doen. Zie, daar treedt Paulus op tegen dezelfde geest, die eens de blazende Paulus van Jeruzalem naar Damascus dreef. Maar het is de Joden gelukt het volk te Lystre te overreden en van het offeren tot stenigen te brengen? Zij zullen misschien verteld hebben dat die "landlopers" reeds uit Antiochië en Ikonium waren verdreven. Nu werden de heidenen  vertoornd  dat  zij  door  hun  vergoding  van  dergelijke  mannen  zich  met  hun godsdienst voor de Joden belachelijk hadden gemaakt en daar nu de gewaande goden hun werkelijk  in  het  licht  van  sterfelijke  mensen  voorkwamen,  moesten  zij  boeten  voor  de bedwelming, waarin zij hen door het teken aan de lamme hadden gebracht. Toen de Joden de eerste stenen tegen hen ophieven, wachtten de heidenen wel eerst af of hij weer zijn kleren zou scheuren en met een woord van kracht het geraas zou stillen, maar ditmaal hield Paulus zich stil als een schaap, dat ter slachting wordt geleid; hij riep thans niet: "waarom doet gij deze dingen? " Offerkransen kon hij niet verdragen; dat men hem offerde weigerde hij niet. "Ik zal hem tonen hoeveel hij moet lijden omwille van Mijn naam, " dit woord van de Heere (hoofdst. 9: 16) had zijn ziel stil en gewillig gemaakt.

God moet er toch zijn reden voor hebben gehad, dat Hij Paulus te Ikonium voor de steniging bewaarde en hem hier te Lystre dit lijden deed ondervinden. Zou hierbij niet zijn bedoeling zijn geweest, de vergoding die men de apostel wilde aandoen, met des te meer nadruk af te wijzen? Zo heeft God dikwijls leraars, die een al te groot aanzien en een overdreven aanhang hadden verkregen, door des te groter lijden weten te verootmoedigen; want de Heere wil van zijn knechten geen afgoden, maar navolgers van Zijn kruis maken.

Maar waarom treft juist Paulus zo’n lot en Barnabas niet? Zij die het rijk van de duisternis het sterkst aanvallen, hebben de meeste vijanden. Bovendien volvoert God aan zijn kinderen het recht van de vergelding, Paulus had een welbehagen gehad in de steniging van Stefanus, nu moet hij zelf gestraft worden.

Men  spreekt  van  tegenstellingen,  maar  zou  ooit  een  tegenstelling  binnen  weinig  tijd  zo pijnlijk  geweest  zijn,  als  die  in  het  lot  en  leven  van  Paulus  en  Barnabas,  waarop  het tekstwoord  ons  wijst?  Op  hun  zendingsreis  in  Lycaonië  staan  zij,  tengevolge  van  de wonderdadige genezing van een kreupele, eerst op het punt door de bijgelovige menigte met een afgodisch eerbewijs gehuldigd te worden, dat zij slechts met de grootste moeite ontgaan. Maar  nauwelijks  zijn  enige  Joden  uit  naburige  steden  op  het  toneel  van  de  wonderdaad aangekomen,  of  deze,  de  grote  vijanden  van  de  apostel  van  de  heidenen,  weten  de wispelturige schare in een geheel andere stemming te brengen. Wellicht stellen zij hem voor als een bondgenoot  of werktuig van een boze,  machtige geest; althans, weldra wordt  de verbittering nog groter dan de geestdrift van zojuist en kort daarna ligt hun slachtoffer als een half  dode  gekneusd  onder  de  steenklompen  neer.  Met  reden  kon  later  diezelfde  apostel verklaren dat het ging met hem en andere dienaren van God, "door eer en oneer, door kwaad gerucht en goed gerucht; als getuchtigd, maar niet gedood; als droevig zijnde, doch altijd blijde, " en onwillekeurig worden ons de gedachten vermenigvuldigd, wanneer wij op zo’n overgang van de hoogste eer tot de diepste schande het oog slaan. Wat is de wereld, dat land van onbestendigheid  en wat  is de gunst  en eer  van mensen,  waarom vaak zo  laaghartig gebedeld wordt. Heden zijn de geesten en harten anders dan zij gisteren waren, morgen zullen zij anders dan heden zijn en hij die zojuist op de buitensporigste wijs werd verafgood, hij wordt straks ondankbaar verguisd, om weldra door hen die beiden deden geheel vergeten te worden.  Paulus  was  de  enige  hoofdpersoon  in  de  gewijde  geschiedenis  niet,  die  het  op treffende wijs ondervond, dat mensengunst ijdelheid is, en wierookdamp niets anders dan een vluchtig verdwijnende nevel. Ook in het leven van Mozes, David, Daniël en anderen komen tijdstippen voor, die ons onwillekeurig aan het hier verhaalde doen denken en wie had daarbij

niet reeds de tegenstelling tussen het "Hosanna" en het "kruisigt Hem" voor de geest, in het leven van Hem, die meer dan Paulus of Barnabas was? Wel mocht de oude dichter vermanen: "vertrouwt niet op prinsen, op het mensenkind, bij wie geen heil is. " In het bijzonder in onze tijd, waarin men zo haastig leeft en zoveel ziet vallen, treft men telkens voorbeelden aan, in staat en kerk en maatschappij, van zovelen, eerst naar - mogelijk ver boven - verdiensten gevierd en geprezen, maar weldra aan erger lot dan volslagen vergetelheid prijs gegeven en neergebonsd van hun wankele troon door  dezelfde handen,  die hun  pas  een schitterende eerkroon gevlochten hadden. Nog eens, hoe dwaas is de mens die om mensengunst of eer een duimbreedte wijkt van de weg van zijn heilige roeping en zijn steun zoekt in een arm van vlees,  die zich mogelijk  in een oogwenk  tegen  hem keert; hoe menigeen later  uit  eer  in ongenade wordt gestort, vond maar al te overvloedige stof, om met die gevallen staatsman te zeggen: "had ik God slechts half zo trouw als mijn koning gediend, het zou met mij zover niet gekomen zijn. " Maar ook van de andere zijde, hoe gelukkig is de christen die een betere Heer dan de ijdele wereldling dient; de onderdaan van een Koning wiens beloften niet vandaag zijn: morgen zal het komen. Neen, maar wiens goedertierenheid blijft tot in eeuwigheid en zich iedere morgen vernieuwt. Ja, dit is de blijde roem en de hoge troost van het geloof bij al de  wisseling ook  van eer  en smaad van deze wereld:  "aan degenen die God liefhebben, moeten alle dingen meewerken ten goede. Ik ben verzekerd, dat noch dood, noch leven, noch engelen, noch overheden, noch machten, noch tegenwoordige, noch toekomende dingen, noch enig ander schepsel ons zal kunnen scheiden van de liefde van God, die daar is in Christus Jezus onze Heer. " Daaraan heeft het geloof genoeg, ook wanneer het soms, zoals Jakob vroeger, op pijnlijke wijze ervaart "dat Labans aangezicht niet is als gisteren en eergisteren" (Gen. 31: 2). Daar is een vriend in de hemel, die gisteren en heden en eeuwig dezelfde is en aan zijn vrienden wordt tenslotte zeker nog een betere dienst bewezen door de ondankbare miskenning dan door de soms overdreven waardering en verering van de wereld. Alleen, laten zij dan ook van Paulus en Barnabas leren hoe zich in en tegenover een wereld te houden, waarin ook ten aanzien van hen zo gemakkelijk alles, ter rechter- en linkerzijde tot uitersten neigt. Paulus laat zich de overdreven hulde niet welgevallen, die hem de oppervlakkigheid brengt; hij neemt niet de houding aan alsof hij werkelijk een halfgod, een soort van Mercurius was; hij wijst eenvoudig en nuchter de menigte van het schepsel af op de Schepper. Wie zo kalm en nederig blijft bij de hulde zal ook niet licht de moed verliezen bij de miskenning van de wereld; hij weet welke waarde aan beide te hechten en bedenkt dat er één is, wiens oordeel alleen onbedriegelijke waarde bezit, voor wie hij wenst beproefd bevonden te worden en die, dit staat vast, hem door eer en smaad, door licht en duisternis beide, heenleidt naar dat betere land, waar het kruis wordt afgenomen en de kroon onvergankelijk blinkt.

Ziet hier één van de heerlijkste wonderen aan Paulus zelf geschied. De verpletterende stenen hadden hem niet verwond, veel minder gedood. Buiten de macht van zijn vijanden, omringd door zijn vrienden, stond bij weer op als uit de dood en keerde met hen terug naar de stad. Het is het beeld van hetgeen met onze martelaren omwille van het geloof geschiedde. Omringd door hun beulen stierven zij smartelijk en omringd door hun hemelse vrienden, de engelen en zaligen deden zij hun ogen weer open en leefden en had niets hun gedeerd.

20. Doch toen hem met weeklachten en smartgevoel de discipelen, die er toen zeker in Lystra nog slechts weinigen waren, omringd hadden en niet in het minst konden vermoeden wat er geschieden zou, stond hij op als een opgewekte uit de dood (2 Kor. 6: 9) en ging de stad binnen. De discipelen  gingen met  hem, zeer verblijd over dat  terugkeren in het  leven en bijzonder gesterkt in hun geloof. Daarbij hadden de aanwezige Joden (vs. 19) wel mogen denken aan het woord in Micha 7: 8 en Jes. 40: 31, wanneer zij zonder dat de vinger van God nog niet hadden opgemerkt. Toch hadden zij nu de moed niet meer om zich verder aan de

apostel te vergrijpen, zodat zij ook op de terugweg van de beide mannenvan God (vs. 21) niets meer tegen hen ondernamen. En de volgende dag vertrok hij met Barnabas naar Derbe, dat  enkele  mijlen  zuidoostelijk  van  Lystre  lag,  in  de  nabijheid  van  een  meer,  genaamd Ak-Ghol.

Waarschijnlijk is onder de discipelen, die de gestenigde omringden, de lamme geweest, die kort geleden genezen was en misschien ook de latere reisgezel van Paulus (hoofdst. 16: 1), Timotheüs, die de apostel in 2 Tim. 3: 10vv. aan dit voorval herinnert, evenals hijzelf in 2 Kor.  1:  8vv.  ;  6:  9  de  wonderdadige  hulp,  die  hij ondervonden  heeft,  met  lof en  dank terugdenkt. Wat hem te beurt viel, was zeker geen echte opwekking uit de dood; maar toch blijft het zeker een wonder van God, dat onder het werpen van de stenen en het naar buiten slepen  door  de  vijanden,  de  levensgeest  behouden  bleef en  hij zich  later  uit  de  treurige toestand, waarin men hem heeft gebracht en die door allen voor een werkelijke dood wordt gehouden, zich als uit een slaap verheft. De discipelen te Lystre ontvangen hem daar weer alsof hij uit de doden opstond (Hebr. 11: 19). Eveneens wordt door Cyprianus uit de tijd van de vervolging van de christenen onder Decius (249-251 n. Chr.) bericht, dat de presbyter Numidicus te Carthago half verbrand en met stenen overdekt voor dood bleef liggen. Toen nu zijn dochter kwam om hem te begraven, stond hij op en ging hij met haar de stad binnen. Wat? zo roept Goszner hier met het oog op Paulus uit: hij ging terug naar de stad, waar zij hem bijna doodgeslagen hadden! Is dat niet teveel gewaagd? Het hoeft niet altijd te zijn zoals in vs. 5v., zo antwoordt hij daarop. Er kunnen omstandigheden zijn dat men terug moet gaan naar de plaast waar men uitgedreven is. Zo’n terugkeren, merkt Lindhammer op, van onze apostel, toont een bijzondere geloofskracht en grote moed, evenals de grote innigheid van de liefde jegens de gelovigen, die nog zo teder waren; deze moest hij verzekeren dat hij leefde, deze wilde hij nog meer in het goede bekrachtigen, bovendien wilde hij afscheid van hen nemen.

21. En toen zij aan die stad het evangelie verkondigd en vele discipelen gemaakt hadden (Matth. 28: 19), keerden zij, nadat zij de gelovigen tot een gemeente hadden verenigd en gevormd, terug naar desteden, waarin zij vroeger (hoofdst. 13: 14-14: 20) werkzaam geweest waren, met dit onderscheid dat zij ze nu in omgekeerde volgorde bezochten en dus eerst te Lystre, daarna te Ikonium en uiteindelijk te Antiochië kwamen.

Door zijn builen en wonden droeg Paulus als het ware het sterven van de Heere Jezus met zich in zijn eigen lichaam mee (2 Kor. 4: 10), maar vol vaste geloofsmoed predikte hij toch dadelijk ook hier weer het evangelie en zijn wonden predikten mede van de kracht van het geloof.

De Heere gaf ook zegen op de prediking in deze stad; Paulus en Barnabas kregen daar veel toehoorders en aanhangers, zodat bij de drie steden op de bergen, die nu het licht van het evangelie lieten schijnen in Klein-Azië, Antiochië, Iconium en Lystre (hoofdst. 13: 48v., 14: 1 en 20), ook Derbe als vierde kwam; zo was een sterke vierhoek van vestigingen van het rijk van Christus midden in het vijandige heidense land gebracht.

Te Derbe hebben zij zeker ook gedaan wat zij volgens vs. 22v. op de terugreis te Lystre, Iconium en Antiochië deden. Juist hier was de eerste en meest onmiddellijke aanleiding, aan de ene zijde om de zielen van de discipelen te versterken, tot vastheid van het geloof te vermanen en hen op lijden,  dat hen te wachten stond, te wijzen, aan de andere zijde om oudsten aan te stellen. De apostelen hadden toch kort tevoren te Lystre ondervonden dat de synagoge van de Joden nu in een synagoge van de satan was veranderd, zij konden dus, zelfs

wanneer er te Derbe een Joodse synagoge was geweest, er niet aan denken de pas gestichte gemeente met deze in verband te brengen, maar moesten die integendeel dadelijk in het begin op  eigen  voeten  plaatsen  en  haar  de  gemeenschappelijke  band  in  haarzelf geven  als  een bijzondere,  gesloten  en  georganiseerde  vereniging.  Nadat  zij  te  Derbe  hadden  gedaan, waartoe  de  omstandigheden  zelf  hen  drongen,  erkenden  zij  vandaar  uit  ook  dezelfde noodzakelijkheid  van  een  zelfstandige  gemeente-inrichting  onder  eigen  leiders  voor  de discipelen te Lystre, Ikonium en Antiochië. Daarom, hoewel zij van Derbe door de passen van de  Taurus,  de  zogenaamde  Cilicische  poorten,  gemakkelijk  naar  Cilicië  hadden  kunnen vertrekken en vandaar langs de nabijgelegen weg naar Antiochië en Syrië hadden kunnen terugkomen (vgl. hoofdst. 15: 14-16: 1), kozen zij toch niet deze reisroute, maar trokken weer terug langs de weg waarop zij waren gekomen. Zij hadden ook met Derbe hun werk voor ditmaal werkelijk beëindigd en een geheel verkregen; de gestichte gemeenten met hun viertal Lu 6: 38 drukten symbolisch een volheid uit; zo eindigden zij voorlopig deze zendingsarbeid en lieten om zo te zeggen op de doop de belijdenis volgen.

22. Zij verrichtten in die gemeenten een opbouwend werk: ze versterkten de zielen van de discipelen  en  a)  vermaanden  hen  dat  zij  tegenover  de  verkeerde  invloed  van  Joodse  en heidense tegenstanders zouden blijven bij het geloof1) en wat bij hen was begonnen tot het einde  toe  zouden  vasthouden  (hoofdst.  11:  23  Hebr.  3:  14)  b)  en  dat  wij  door  vele verdrukkingen moeten ingaan in het koninkrijk van God, 2) dat nog in de toekomst is, d. i. in het  rijk  der  heerlijkheid  (Rom.  8:  18).  Zo  mochten  zij  zich  dan  ook  van  hun  zijde  op vervolgingen voorbereiden (1 Thess. 3: 4; 1 Petr. 4: 12v.

a) Hand. 13: 43 b) Matth. 10: 38; 16: 24

Dit gezegde heeft reeds de meest verschillende uitleggingen gehad. Het verst van de waarheid is de mening van hen, die in het ondervonden lijden een zekere verdienstelijkheid voor de toekomstige  zaligheid  zien  en  het  "wij  moeten  door  vele  verdrukkingen  in  gaan  in  het koninkrijk van God, " zo voorstellen alsof God de Heere was gedwongen deel te geven aan het rijk van de heerlijkheid aan wie Hij hier beneden lijden heeft opgelegd, onverschillig hoe zij het dragen. Men kan zich van de verkeerde opvatting niet losmaken dat het volgend leven een vergoeding voor de ongelijke toedelingen in dit leven zou zijn. Nader aan de waarheid, hoewel ook met eenzijdige opvatting, is de mening van hen die in het gezegde de woorden: "door vele verdrukkingen" in die zin verklaren dat er geen andere weg tot het koninkrijk van de hemelen zou zijn, dan door vele verdrukkingen, alsof een mens die Gods onnaspeurlijke wijsheid en goedheid niet door vele verdrukking heenleidt, ook niet in het rijk van God zou kunnen ingaan. Het is waar wat er geschreven staat: "wie de Heere liefheeft, die kastijdt Hij", maar even waar is het dat Gods goedheid ons tot bekering wil leiden. Het zou daarom een verkeerde mening  zijn,  als wij wilden  aannemen dat  onder  hen,  die van uiterlijk  verdriet verschoond blijven, volstrekt geen ware kinderen van God zouden te vinden zijn. "In het koninkrijk  van God", dat is de bedoeling, "moeten wij door vele verdrukkingen ingaan; " wanneer  God  ons  verdrukkingen  toezendt,  dan  moeten  wij weten  waartoe  Hij dat  doet, namelijk opdat wij rechtstreeks onze wandel naar hemel zouden richten. Het lijden is geen aanwijzing dat het rijk van God aanwezig is, maar een krachtig wijzen op het rijk van God; de verdrukking kan en moet ons een weg naar het koninkrijk der hemelen worden. Maar onder welke voorwaarde zal zij dit worden? Wanneer worden de verdrukkingen een weg naar het hemelrijk? Als wij 1) door de verdrukking lijden, 2) in geloof aan de liefde van God ons laten sterken en tot steeds inniger gebed opwekken en 3) ons steeds meer van de wereld en haar bedwelmende begeerte naar de hemel laten trekken.

1)Volharding is het teken, waaraan wij de ware gelovigen kunnen herkennen. Het christelijk leven is niet slechts het wandelen in de wegen van God te beginnen, maar daarmee levenslang voort te gaan. Het is met de christen als met de grote Napoleon; hij zei: verovering heeft mij gemaakt tot hetgeen ik ben en verovering moet mij staande houden. Evenzo, waarde broeder in de Heer, heeft naast God verovering u gemaakt tot hetgeen gij zijt en verovering moet u staande houden. Uw leus moet zijn: "Voorwaarts". Hij slechts is waarlijk een veroveraar en zal uiteindelijk gekroond worden, die strijdt zolang de krijgstrompet gehoord wordt. Onze volharding is daarom het mikpunt van al onze geestelijke vijanden. De wereld heeft er niets tegen dat gij voor een tijd christen zijt, indien zij u slechts kan bewegen uw pelgrimsreis te staken en met haar op de ijdelheidskermis te verkopen. Het vlees zal proberen u te verleiden en u te verhinderen naar de heerlijkheid voort te reizen. Het is vermoeiend een pelgrim te zijn, kom geef het op. Moet ik altijd mijzelf kwellen? Kan ik nooit eens toegevend voor mijzelf zijn? Gun mij tenminste een korte rust  van deze onophoudelijke strijd.  Satan zal menige gewelddadige aanval doen op uw volharding; zij zal het doel van al zijn pijlen zijn. Hij zal trachten u in het werken te hinderen door u te overreden dat gij geen goed doet en dat gij rust nodig hebt. Hij zal pogen u ongeduldig te maken in het lijden, hij zal u influisteren: "Vloek God  en  sterf",  of hij zal uw standvastigheid aanvallen,  zeggende:  "Waartoe dient  het  zo ijverig te zijn? Wees rustig zoals de anderen; slaap als de rest en laat uw lamp uitgaan zoals de overige maagden; " of hij zal uw leerstellingen aanvallen.  Waarom houdt  gij aan die geloofsbelijdenissen vast? Verstandige mensen worden meer vrijgevig; zij verzetten de oude grenspalen;  ga  met  uw  tijd  mee.  Daarom  christen,  houd  uw  schild  dicht  boven  uw wapenrusting en bid vurig tot God dat u door zijn Geest tot het einde toe mag volharden.

2) Gods kinderen hebben hun beproevingen. God heeft nooit bedoeld, toen Hij Zich Zijn volk verkoos, dat het een onbeproefd volk zijn zou. Zij werden gekeurd in de smeltkroes van de ellende;  zij werden nooit  verkoren tot  wereldse vrede en aardse vreugde; ontheffing  van ziekte of van de smarten van de sterfelijkheid werd hun nooit beloofd; maar toen hun Heer de lijst van hun voorrechten opmaakte, voegde Hij kastijdingen tussen die dingen, waarvan zij onvermijdelijk  erfgenamen  zouden  worden.  Beproevingen  zijn  een  deel  van  ons  lot,  zij werden ons voorbeschikt in Gods plechtige besluiten en ons vermaakt in Christus’ laatste legaat. Zo zeker als de sterren door zijn handen gemaakt en haar banen door Hem bepaald zijn, zo zeker worden onze beproevingen ons toegedeeld; Hij heeft hun tijd en hun plaats, hun bezigheid  en  de  uitwerking  die  ze  op  ons  zullen  hebben,  vastgesteld.  De  rechtvaardigen moeten nooit verwachten de moeilijkheden te ontgaan; doen zij dit, dan zullen zij worden teleurgesteld, want géén van hun voorgangers is daarbuiten gebleven. Ziet op het geduld van Job; denkt aan Abraham, want hij had zijn beproevingen en door zijn geloof temidden van die beproevingen werd hij de vader van de gelovigen. Slaat de levensbeschrijvingen van al de patriarchen, profeten, apostelen en martelaren nauwlettend gade en gij zult ontdekken dat niemand van hen, die God tot  vaten van de genade maakte, het vuur van de beproeving ontging. Het is vanouds beschikt dat het kruis van de droefenis op ieder vat van de genade zou  ingedrukt  worden,  als  het  koninklijk  wapen,  waardoor  de  erevaten  van  de  koning onderscheiden worden. Maar hoewel verdrukking dus het pand van Gods kinderen is, hebben zij als troost hun Meester te kennen, die hen voor is gegaan, zij hebben Zijn nabijheid en Zijn medelijden om hen te bemoedigen, Zijn genade om hen te ondersteunen en Zijn voorbeeld om hen te leren hoe zij zich moeten gedragen en wanneer zij het koninkrijk bereiken zal het meer dan een vergoeding zijn voor de vele verdrukkingen die zij hebben moeten doorstaan om daar binnen te komen.

23. Ook verrichtten zij een organisatorisch werk op deze terugweg en nadat zij hun in elke gemeente met opsteken van de handen ouderlingen verkozen hadden, zodat elke gemeente

haar eigen collegie van oudsten had, droegen zij hen voor hun vertrek onder bidden en vasten, zoals zij altijd deden als zij afscheid van de discipelen wilden nemen (hoofdst. 13: 3; 20: 11) op aan de Heere, in Wie zij geloofd hadden (hoofdst. 15: 40; 20: 32).

Reeds  in  hoofdst.  11:  30  wordt  gesproken  over  oudsten,  zoals  die  bij  de  gemeente  te Jeruzalem aanwezig waren; zij treden daar, zoals vanzelf spreekt, op, zonder dat over het ontstaan en de omvang van hun ambt iets naders wordt meegedeeld, dan dat zij moesten besturen en milde gaven voor de armen van de gemeente ontvangen en dus datgene moesten doen, wat vroeger aan de zeven (hoofdst. 6: 1-6) was opgedragen. Daaruit kan nu het besluit worden  getrokken  dat  bij  de  nieuwe  organisatie  van  de  gemeente,  die  bij  de  dood  van Stefanus uit elkaar was gegaan, in de plaats van het mede opgegeven ambt van de zeven armenverzorgers, van wie de oorspronkelijke roeping niet meer overeenkwam met de intussen veranderde omstandigheden, het  ambt  van de oudsten is ingesteld. Deze hadden nu  meer betekenis dan de vorige zeven en namen binnen de christelijke gemeente een zelfde plaats in als de oudsten in de bijzondere Joodse synagogen (hoofdst. 13: 15 Luk. 7: 3vv.). De laatsten maakten onder de leiding van de "oversten van de synagoge" (hoofdst. 18: 8 en 17 Luk 8: 41; 13: 14) een collegie (hoofdst. 22: 5) uit, dat over de orde en tucht in de synagoge waakte, de schuldigen met berisping en uitsluiting bestrafte en ook de armverzorging waarnam Lu 14: 15. Een eigenlijk leraarsambt hadden zij niet te vervullen, maar het voorgaan in de gebeden en de voorlezing van gedeeltes uit de Schrift bij de godsdienstoefening gebeurden door een daartoe  aangestelde  voorbidder;  onderwijzende  voordrachten  en  vermanende  toespraken daarentegen hadden plaats door bijzonder daartoe geschikte mannen of rondreizende leraars. De christelijke gemeente te Jeruzalem komt ons in hoofdst. 9: 26vv. ; 11: 1vv. en 22 zonder geordende  opzieners  naast  het  collegie  van  de  apostelen,  dat  tot  in  die  tijd  was  blijven bestaan, in haar eigenaardig, onmiddellijk geheel voor. Sinds het uiteengaan van de apostelen in het jaar 43 Ac 11: 30 behield zij nog altijd enigen van de apostelen bij zich, die volhardden in gebed en in de bediening van het Woord en van wie eerst Jakobus I, en vervolgens Jakobus II  de  hoogste  leiding  in  handen  hadden.  Zo  was  zij  van  opperste  leidslieden  voor  haar godsdienstige aangelegenheden en van leraars reeds vanzelf verzien. Daar echter de overige apostelen waren heengegaan, openbaarde zich de behoefte aan een presbyterie of college van oudsten (1 Tim. 4: 14 uitgestrektere werkkring dan de vroegere zeven mannen. Deze omvatte dus niet alleen de armenverzorging, maar ook een acht geven op de kudde van Christus en een weiden van haar in de zin van algemene en bijzondere zielszorg en van heilzame opwekking van het gehele kerkelijke leven (hoofdst. 20: 28; 1 Thess. 5: 12v. ; 1 Petr. 5: 1vv.). Volgens zo’n werkkring zien wij dan ook de oudsten in hoofdst. 15 en 21: 18vv. werkzaam om de zuivere leer en de kerkelijke orde in stand te houden door handelend op te treden; en met de autoriteit van hun ambt te spreken en te handelen. Nu is de vraag op welke wijze de oudsten, daar dit ambt werd opgedragen aan de mannen, die in jaren de oudsten waren, daartoe zijn gekozen,  òf  onmiddellijk  en  zelfstandig  door  de  apostelen,  òf  met  medewerking  van  de gemeente, die wellicht bestond uit een keuze en aanwijzing, zonder dat door de eersten zelfs een voorstel werd gedaan? Nu zijn wij omtrent de gemeente te Jeruzalem geen ogenblik in twijfel gelaten dat het laatste, namelijk een geheel vrije keus van de gemeente plaats had. In hoofdst. 1: 15vv. stelt Petrus aan de gehele gemeente, die uit 120 zielen bestond, de behoefte voor van een keus tot aanvulling van de apostelkring, die door het heengaan van Judas de verrader onvolledig was geworden; hij geeft de noodzakelijke eigenschappen aan van hen, die voor de keuze in aanmerking kunnen komen en zet deze kandidaten apart in de gemeente; tussen hen beslist dan de Heere zelf door het lot, wie van hen de open plaats zal vervullen. In hoofdst. 6: 2vv. heeft aan de kant van de gemeente in het geheel geen afzondering plaats om de keus te beperken, maar de zeven worden door haar dadelijk aangewezen en vervolgens door de apostelen tot hun ambt gewijd. Bij de zelfstandigheid waarmee wij de gemeente in

haar geheel in hoofdst. 11: 1vv. en 22 apostelen zien optreden, spreekt het zo goed als vanzelf dat de oudsten, die in hoofdst. 11: 30 nu aanwezig zijn, zelfstandig door haar zijn gekozen. De apostelen zullen echter bij de keuze niet zijn voorbijgegaan, zoals de eigenschappen die nodig waren voor het  ambt  (hoofdst. 6:  3),  dit  bijzonder te kennen geven. De apostelen hadden toch met een gemeente te doen die de Heere zelf in de geschiedenis in hoofdst. 5: 1-13 gelegitimeerd had als Zijn tempel en als door Zijn Geest vervuld, met een gemeente die in de tien jaren sedert  die tijd door zware vervolging was heengegaan en bij haar nieuwe vorming zo geheel was gezift, dat, afgezien van de later bijgekomenen, die toch bij de keuze zonder twijfel meer passief waren gebleven, zij wat het grootste deel van de leden betreft, met alle ernst het rechte wilde en dat ook duidelijk erkende, zoals dat ook in hoofdst. 11: 18 en 22 duidelijk genoeg uitkomt. Voor zo’n gemeente kan dan ook de grondstelling gelden dat Gods keus en roeping evenzeer door de leden van de christelijke gemeente als door de apostelen te kennen wordt gegeven. Maar hoe is het nu met de gestichte gemeenten in onze tekst? Zullen daar Paulus en Barnabas het aanstellen van oudsten ook wel op grond van een zuivere keus van  de  gemeente  hebben  gedaan?  Men  heeft  veelal  gemeend  deze  vraag  met  een  vast verzekerd ja te beantwoorden, omdat in de grondtekst de regelende werkzaamheid van de beide apostelen door een woord (ceironouein "het opsteken van de handen is uitgedrukt, dat naar   zijn  oorspronkelijke   betekenis   een  aanstelling   in  het   ambt   op   grond   van  een voorafgegane volksstemming of volkskeuze betekent. Deze betekenis vinden wij ook in 2 Kor. 8: 19, waar bijzondere nadruk wordt gelegd op het: "door de gemeenten verkozen", ten opzichte van de ene van Titus beide metgezellen in de zaak van de collecten. Deze laatste tekst, die over een bijzondere zaak handelt, kan echter voor de aanstelling van oudsten in onze tekst geen algemene regel aangeven. De bijvoeging van "door de gemeenten" bij het "verkozen" geeft integendeel te kennen, dat  in het  nieuwtestamentisch Grieks het vroeger genoemde woord slechts in het algemeen de verzwakte betekenis van kiezen (Joseph. ant. VI 2: 4), ordenen, verordenen heeft. Dit wordt bevestigd, doordat het in hoofdst. 10: 41 ook gebruikt wordt van de apostelen, als van de door God gekozen getuigen, waarbij toch de gedachte aan een stemming van het volk wegvalt en alleen die aan een aanstelling krachtens goddelijke macht plaats vindt. Nu eist bovendien het "hun", namelijk van de leden van de gemeenten, dat men van een keuze van de gemeente geheel moet afzien en alleen een keuze van de zijde van de apostelen naar eigen mening en krachtens persoonlijke volmacht in het oog moet houden. Een keuze tot een kerkelijk ambt is volgens de juiste uiteenzetting van Ritschl slechts de vorm van de erkenning van het charisma, of de genadegift voor het ambt, die God in deze of gene heeft gelegd en de onderwerping daaronder. Zij is niet de grond van het ambt, maar slechts het middel, waardoor de goddelijke gave tot een ambt van de gemeente wordt  (Ef.  4:  11vv.).  Tot  een  juiste  keus  behoort  dus  het  zoeken  en  vinden  van  die persoonlijkheden, die van de Heer van de Kerk de nodige gaven hebben ontvangen. Nu kan een  door  God  buitengewoon  verlicht  profeet  die  persoonlijkheden  beschrijven,  tenminste waar het de dienst van buiten en ten behoeve van het geheel aangaat, zoals dat bij Barnabas en Paulus in hoofdst. 13: 2 het geval was (vgl. ook 1 Tim. 4: 14 "door de profetie. Ook kan een apostel of helper van de apostelen, als een vertegenwoordiger van God in een pasgestichte en   enigszins   nog   onmondige   gemeente   door	middel   van   de   hem   toekomende ambtsbevoegdheid en door genade hen uitzoeken, of tenslotte kan de gemeente door Gods Geest vervuld en geregeerd in haar mondige leden hen uit de overigen uitkiezen (Tit. 1: 5vv.). Op zichzelf beschouwd is het hetzelfde of oudsten op de ene of andere van de beide laatste wijzen  voor  het  ambt  worden  bestemd,  zij  moeten  zich  daar,  evenals  hier,  als  mannen beschouwen, die de Heilige Geest heeft aangesteld (Hand. 20: 28). In ieder geval zijn de oudsten in de Bijbel volgens het woord van Ebrard geen vertegenwoordigers van de menigte van onderen naar boven, die de geest van de tijd zouden hebben moeten stellen tegenover het Woord van God, maar zij moeten, zoals de evangelisten,  leraars, enz., in naam en in de

volmacht van Christus en volgens Zijn woord de gemeenten van boven naar onderen regeren. Een andere, voor de omstandigheden van onze tijd eveneens gewichtige vraag is of men op grond  van  1  Tim.  5:  17  een  dubbele  klasse  van  oudsten,  zoals  later  het  Calvinisme  en Presbyterianisme die heeft aangesteld, reeds voor de apostolische kerk moet onderscheiden, namelijk presbyters, die regeren en besturen en tot de stand van de leken behoren en lerende presbyters,  of  eigenlijke  geestelijken  (uit  het  Griekse  woord  presbuteroi  is  ons  priester ontstaan). Maar de bovenstaande tekst bij Paulus gaat in geen geval zover dat daaruit een werkelijk onderscheid van klassen zou zijn af te leiden; zij leidt integendeel slechts tot de voorstelling dat de oudsten naar de gave, die hun verleend was, zich in het bijzonder aan dit of dat vak van het ambt van presbyter wijdden. Zo was het niet nodig dat alle oudsten zonder uitzondering ook geregelde leraars van de gemeente konden zijn - het gemis van deze kon de Heere zelf onmiddellijk vergoeden, doordat Hij op buitengewone wijze aan de gemeenten profeten en leraars gaf, zoals die in hoofdst. 13: 1 vermeld worden, ofwel uit  hun eigen midden, ofwel door ze van buiten tot hen te leiden (hoofdst. 11: 27).

24.  Zij lieten  nu  Antiochië  achter  zich  en  gingen  in  zuidelijke  richting  verder  en  Pisidië doorgereisd hebbende kwamen zij in Pamfylië, de zuidelijk daarvan gelegen streek.

25. En toen zij nu ook te Perge, waar zij dat bij de heenreis nagelaten hadden ("Ac 13: 13, het woord gesproken hadden, zonder daar nog een gemeente te kunnen stichten (hoofdst. 16: 6), daalden zij, in zuidwestelijke richting naar de oever van de zee gaande, af naar Attalië, de toenmalige hoofdstad van Pamfylië met een goede haven.

26.  En  vandaar,  van  deze  voornaamste  verbindingsplaats  tussen  Klein-Azië  en  Syrië, scheepten zij af eerst naar Seleucië (hoofdst. 13: 4) en kwamen vandaar in Antiochië, waar zij aan de genade van God opgedragenwaren geweest  (hoofdst. 13: 3) tot  het  werk, dat  zij volbracht hadden gedurende de afgelopen twee jaren in het zuidoostelijk deel van Klein-Azië.

De kooplieden, die met Antiochië in Syrië handel dreven, waren gewend in Attalië uit en in te laden. De beide handelaars met het eeuwig evangelie waren zonder twijfel de armste en toch in waarheid de rijkste passagiers op het schip, dat nu van Attalië afzeilde (2 Kor. 6: 10). Vraagt gij waarom Lukas zulke nietige bijzonderheden, als de afvaart van de apostelen van deze of gene zeestad, de moeite waard acht om mee te delen, bedenk dan dat de eeuwige, goddelijke zaken de tijd en ruimte zijn binnengegaan en midden in handel en wandel van sterfelijke mensen hun geschiedenis hebben.

Terwijl Paulus en Barnabas naar Antiochië terugkeren, voelen zij duidelijk de behoefte dat voordat het werk van de uitbreiding van het evangelie kon voortgaan, de eerste kweekplaatsen van het christelijk leven zich vooraf de winst  moesten hebben toegeëigend, die in de pas begonnen  en  voorlopig  gesloten  uitbreiding  van  de  kerk  in  de  landen  van  de  heidenen verkregen was. Dan kon men met nieuwe vreugde en hoop op verdere overwinningen naar buiten het oog vestigen.

27. En daar, te Antiochië, aangekomen, riepen zij de gemeente, door wiens bemiddeling de Heilige Geeft hen had uitgezonden (hoofdst. 13: 4), bijeen tot een bijzondere samenkomst (hoofdst. 15: 30) en gaven haar uitvoerig verslag van de grote dingen die God met hen gedaan had, doordat  Hij hun bijstand had verleend (hoofdst. 15: 12 Luk. 10: 37), en dat Hij de heidenen door het openen van hun oren en harten door middel van de genadige werkingen van zijn Geest, de deur van het geloof van Christus geopend had, zodat zij tot zo’n geloof hadden kunnen komen (hoofdst. 16: 14).

28. En zij verkeerden daar, hun werk evenals vroeger (hoofdst. 11: 26; 13: 1 volbrengende, geen korte tijd met de discipelen, daar tot aan de eerstvolgende zendingsreis in hoofdst. 15: 36vv. twee tot drie jaar verliepen.

Hij, die de sleutel van David heeft, kan alle deuren openen: geen prediker mag echter zichzelf een sleutel aanmatigen en zich verbeelden dat hijzelf de harten zou kunnen openen, maar moet bidden dat de Heere het zal doen en Hem alleen de eer geven.

Wat zou het hebben gebaat  wanneer die beiden weer dadelijk opnieuw waren weggegaan, indien intussen de haard van het zendingsvuur, de gemeente te Antiochië, was verwoest? En dat bedoelde de boze vijand; met een "En" verbindt Lukas het volgende hoofdstuk met dit vers, waaruit wij opmerken, wie Paulus en Barnabas een geruime tijd bij de discipelen heeft vastgehouden. Er dreigde namelijk een gevaar dat het werk van de Heere onder de heidenen zou verstoord worden en zo moesten de beiden eerst aan de listige aanval van de vijand het hoofd bieden.

HOOFDSTUK 15

CONCILIE VAN DE APOSTELEN OVER DE BESNIJDENIS EN DE RECHTVAARDIGING

II. Vs. 1-35 Het concilie van de apostelen te Jeruzalem.

A. Vs. 1-29. Als Paulus en Barnabas, zoals wij aan het einde van het vorige hoofdstuk hebben gezien, sedert geruime tijd in Antiochië werken, komen daarheen christenen uit de Joden van Jeruzalem,  die vroeger  tot  de  sekte  van de farizeeën behoorden en ook  nu  nog met  de farizeese geest vervuld zijn. Deze verlangen van de christenen uit de heidenen dat zij zich aan de besnijdenis onderwerpen en zich verbinden de mozaïsche wet te houden, daar zij anders niet zouden kunnen zalig worden. Zij veroorzaken daardoor grote onrust in de gemeente; zij zijn  er  ook  niet  toe  te  bewegen  hun  meningen  te  laten  varen,  die  in  strijd  zijn  met  de algenoegzaamheid van God in Christus. Daarom wordt een deputatie, bestaande uit Paulus en Barnabas en enige anderen, naar Jeruzalem tot de apostelen en oudsten gezonden, opdat deze de  twistzaak  beslissen.  Nu  wordt  daar  een  concilie  gehouden,  de  eerste  synode  van  de christelijke kerk, waardoor het tussenbeide treden van Petrus en Jakobus beslist wordt ten gunste  van  de  vrijheid  van  de  wet  voor  de  christenen  uit  de  heidenen,  en  hun  gehele gelijkheid  met   de  christenen  uit   de  Joden,   die  de  wet   houden,   slechts  van  enkele noodzakelijke stukken afhankelijk gemaakt wordt.

1. En sommigen van die christenen uit de Joden te Jeruzalem, die in vs. 5 nader worden beschreven, die van Judea gekomen waren naar Antiochië in Syrië, waar Paulus en Barnabas volgens  hoofdst.  14:  28  werkzaam  waren,  leerden  de  broeders  uit  de  heidenen,  die  het grootstedeel van de gemeente aldaar uitmaakten (hoofdst. 11: 20vv.), iets wat hen onrustig maakte.  Zij verzetten  zich  tegen  hen,  zeggende:  Indien  gij,  die  uit  het  heidendom in  de christelijke kerk zijt  overgegaan zonder eerst  Jodengenoten en daardoor kinderen van het verbond (hoofdst. 3: 25) geworden te zijn, op zijnminst niet besneden wordt naar de wijze van Mozes en u als proselieten van de gerechtigheid ("Le 17: 9 niet verbindt, om verder ook de mozaïsche wet te houden (Gal. 5: 3), dan kunt gij niet zalig worden. De belijdenis van Jezus als de Christus, die gij hebt aangenomen, is daartoe op zichzelf nog niet voldoende.

a) Gen. 17: 10 Lev. 12: 3

2. Natuurlijk verzette zich tegen zo’n bewering het grootste gedeelte van de gemeente te Antiochië.  Toen  er  dan  geen  geringe  weerstand  en  tegenspraak  ontstond  bij  Paulus enBarnabas tegen hen, tegen die ingedrongen leraars, die bij hun eis bleven, toen hebben zij, de eigen leraars en opzieners van de gemeente (hoofdst. 13: 1), Paulus en Barnabas en enige anderen uit hen Ac 15: 35 opgedragen zich naar de apostelen en ouderlingen in Jeruzalem te begeven naar aanleiding van deze vraag. Men begeerde dat daar, waar de zetel van de kerk was en aan hen, die voor pilaren werden gehouden (Gal. 2: 9) de moeilijkheid ter beslissing zou  worden  voorgelegd.  Maar  Paulus,  hoewel  hij  van  zijn  zaak  zeker  was  en  met  zijn apostolische  macht  de  vrijheid  van  de  heidenen  meende  te  verdedigen,  ontving  nog  een bijzondere  openbaring  van  de  Heere  (Gal.  2:  2),  die  hem  nog  meer  bevestigde  in  zijn overtuiging.

3. Zij dan, de afgezondenen, nadat hun door de gemeente uitgeleide gedaan was ten bewijze van de grote betekenis die zij aan de reis van dit gezantschap hechtten, reisden, toen zij Syrië achter  de  rug  hadden,  door  Fenicië  en  Samaria,  waar  ook  christelijke  gemeenten  waren (hoofdst. 8: 5vv. ; 9: 31; 11: 19 Ook daar gebruikten zij hun tijd goed door te vertellen over

de bekering van de heidenen, hoe ook zij reeds waren begonnen zich tot God te bekeren en het geloof in Christus gehoorzaam te worden en zo deden zij al de broeders grote blijdschap aan, zonder dat ook maar één stem zich liet horen in de geest van de christenen van Judea

In hoofdst. 11: 18 had de gemeente te Jeruzalem op grond van hetgeen Petrus in gemeenschap met de zes broeders uit Joppe over de genadige leiding van de Heere bij de bekering van de hoofdman Cornelius haar had meegedeeld, reeds de grondstelling erkend dat  de heidenen zonder bemiddeling van de wet door het geloof konden intreden in het deelgenootschap aan de  zaligheid  in  Christus  Jezus.  In  de  acht  jaar  die  sindsdien  zijn  voorbijgegaan,  hebben verschillende  omstandigheden  plaatsgehad,  die  het  alleszins  verklaarbaar  maken  dat  nu opeens de geheel tegenovergestelde grondstelling op de voorgrond treedt en zo sterk wordt doorgezet dat vervolgens ook niet meer de proselieten van de poort, zoals bijv. de kamerling uit het Morenland in hoofdst. 8: 26vv. er één was, in de christelijke kerk mochten worden opgenomen,  tenzij  ze  tevoren  proselieten  van  de  gerechtigheid  werden  en  zich  aan  alle verplichtingen onderwierpen, die deze gehele vereniging met de Joden meebracht. Ten eerste is namelijk sedert de terdoodbrenging van Jakobus I in het jaar 44 als hoogste leidsman de apostel Jakobus II aan het hoofd van de gemeente te Jeruzalem komen te staan (hoofdst. 12: 17),  die,  zoals  in  Aanm.  II  b.  vs.  2  en  3  is  uiteengezet,  persoonlijk  op  streng  wettisch standpunt stond. Diens gezag, zelfs onder de Joden, heeft nu wel aanleiding gegeven dat ook enigen van de sekte van de  Farizeeën gelovig zijn geworden en tot  het  christendom zijn overgegaan. Zij hadden echter slechts de naam, maar niet hun gezindheid veranderd; in de grond van hun hart waren zij evenals tevoren Joden en knechten van de wet gebleven. Er lag hun minder aan gelegen, dat de Joden christenen werden; daarom stelt Paulus ze in Gal. 2: 4 als  heimelijk  en  wederrechtelijk  ingedrongen  valse  broeders  voor  en  ook  Jakobus,  wiens grondstellingen zij voorgaven te vertegenwoordigen en in wiens naam zij zeiden te handelen (Gal. 2: 12), getuigt dat zij dwaalleraren waren, in het schrijven (vs.  23vv.) dat naar alle waarschijnlijkheid van zijn hand is. In hen hebben wij te doen met de ultra’s van die partij in de gemeente te Jeruzalem, die in hoofdst. 11: 2 "die uit de besnijdenis" werd genoemd. Des te opmerkelijker moet  het  echter nu voorkomen dat, nadat  toenmaals die nog gematigde en verstandige ijveraars voor de besnijdenis in de plechtige vergadering van de gemeente tot rust waren gebracht en tot de erkentenis waren genoodzaakt dat God ook de heidenen bekering ten leven had gegeven, nu opeens deze fanatiekelingen de reeds afgedane zaak weer opnamen. Het is opmerkelijk dat zij de zaak zo ver doordrijven, vrij en open durven handelen en in de gemeente  te  Antiochië  zonder  vrees  als  leraars  durven  optreden  en  zelfs,  zoals  het  "die afgekomen waren van Judea" te kennen geeft, zich als gezanten van de apostolische kerk in Judea  gedragen  en  door  deze  niet  dadelijk  worden  verworpen,  maar  eerst  een  bijzonder gezantschap van Antiochië naar Jeruzalem moet gaan en daar een plechtig concilie en een schrijven nodig is, dat zich op het gezag van de Heilige Geest beroept, om die zaak ten einde te brengen. Zeker moeten sedert het gebeurde in hoofdst. 11: 1vv. nadere omstandigheden hebben plaatsgehad, die in twijfel hebben gebracht, zo niet het vroeger verkregen inzicht in de raad van God zelf dat Hij ook de heidenen bekering ten leven had gegeven, dan toch de praktische consequenties, die zich in de loop van 8 jaren daaruit hadden ontwikkeld en zich hadden gevormd tot een macht, die het bestaan van het rijk van God in gevaar scheen te brengen. Een dergelijke toestand is het juist die voor die ultra’s, die voor de wet ijveren, de grond legt waarop zij zich plaatsen en die hun bij hun optreden zo’n zekerheid geeft dat zij voor het eerste ogenblik als redders van de christelijke gemeenschap, ook aan anderen, die het anders  niet  met  hen  eens  waren,  moesten  voorkomen.  En  nu  was  inderdaad  zowel  te Antiochië zelf, als - door het zendingswerk van Paulus en Barnabas - in de zuidoostelijke vierhoek van Klein-Azië een grote menigte van gelovigen uit de heidenen gewonnen, die in geen onmiddellijke betrekking tot de mozaïsche wet en tot de Joodse synagoge stonden, hun

christelijk-kerkelijk  leven  zelfstandig  begonnen  te  ontwikkelen  en  gemakkelijk  het  gevaar liepen om een prooi te worden van heidense ongebondenheid en teugelloze vrijheid (hoofdst. 11: 20-26; 13: 1-14: 23). Zelfs indien zij bij dit gevaar niet bezweken, moest het de gelovigen uit  Israël,  die  gewend  waren  in  hun  gehele  leefwijze  zich  te  richten  naar  een  menigte wettelijke voorschriften, bijv. wat reine en onreine spijzen, het wassen van vaten en handen enz. betreft, niet zeer zwaar vallen gelovige heidenen, die zich over dergelijke instellingen als over onnodige zaken heenzetten, voor broeders met dezelfde rechten aan te zien en met hen niet  alleen  gemeenschap  te  oefenen  van  tafel,  maar  ook  van  avondmaal?  En  wie  waren eigenlijk degenen die zo,  zonder  enige verplichting om de mozaïsche wet  te houden,  de heidenen in het  rijk  van God  hadden ingeleid? Bij alle achting  die  men die mannen van Cyprus  en  Cyrene,  Barnabas  en  ook  Paulus  mocht  toedragen,  hoewel  de  laatste  bij  de gemeente te Jeruzalem om hetgeen hij haar vroeger had aangedaan nog geen zeer gewild man was geworden,  kon men ze toch niet  voor  eigenlijke apostelen erkennen.  Zelfs Jakobus, Petrus en Johannes wisten over  Paulus slechts zoveel als hijzelf van zijn bekering onder leiding van Barnabas hun had meegedeeld (hoofdst. 9: 27). Dat bij het heilige en afgesloten twaalftal volgens de wil van de Heere in de persoon van deze discipel nog een bijzondere dertiende apostel voor de heidenen moest komen, daaromtrent hadden zij nog geen goddelijke openbaring  ontvangen.  Tot  die  erkentenis  moeten  zij  alleen  komen  langs  de  weg  van praktische ervaring  en van afleiding  uit  feiten,  die de Heere had teweeggebracht  en zou teweegbrengen.  Onder  dergelijke omstandigheden  kon het  twijfelachtig  voorkomen of het bijzondere  geval  met  Cornelius,  waaraan  één  van  de  hoge  apostelen  had  deelgenomen, volgens Gods raad en wil zo’n verstrekkende betekenis had als later door de werkzaamheid van  hen,  die  geen  apostelen  waren,  daaruit  ontwikkeld  was.  Eerst  moest  een  onderzoek plaatshebben of nu werkelijk buiten de omtuining, die de wijnberg van de oudtestamentische verbondsgemeente omgaf (Matth. 21: 33), een geheel nieuwe wijnberg en een bijzondere zelfstandige kerk uit de heidenen mocht worden aangelegd. Het is er dus in onze geschiedenis niet eenvoudig om te doen die onruststokers, die van Judea naar Antiochië zijn gekomen, weer  naar  huis te zenden,  maar  zonder  dat  zij het  zelf weten,  zijn zij Gods werktuigen, waardoor Hij Zijn kerk in een nieuw stadium van haar ontwikkeling wil inleiden. Aan de ene zijde moet Paulus in zijn roeping als apostel van de heidenen, die aan de apostelen van het twaalftal tot hiertoe nog min of meer een geheim was gebleven, erkend worden; want het uur daartoe is nu gekomen. Aan de andere zijde moet door de oorspronkelijke apostolische kerk de  gedachte  aan  een  bijzondere  kerk  uit  de  heidenen,  die  zich  onafhankelijk  van  het Jodendom vormt, als een gedachte van de Here worden opgevat. De kudde van Christus uit de stal Israël moet met de kudde, die niet van deze stal is (Joh. 10: 16), verzoend worden, tot één kudde verenigd, want de tijd is daar dat deze laatste kudde steeds groter en tot eigenlijke hoofdkudde wordt, waarin dan tenslotte de eerste moet opgaan en verdwijnen. Wat het eerste punt aangaat, de erkenning van Paulus als zelfstandig apostel van de heidenen door de drie apostelen   Jakobus,   Petrus   en   Johannes   die   te   Jeruzalem   aanwezig,   de   twaalven vertegenwoordigden, dit laat Lukas in ons hoofdstuk nog buiten beschouwing. Daarentegen heeft Paulus zelf in hetgeen hij in Gal. 2: 1-10 verhaalt Ac 9: 2 hen opgenomen en schrijft in zijn brief dat dit punt tussen Paulus en Barnabas aan de ene en Jakobus en Petrus en Johannes aan de andere zijde eerst  in het  privé behandeld en opgelost  is, voordat  het  door Lukas meegedeelde openlijk behandelde, tussen Paulus en Barnabas aan de ene en de apostelen, oudsten  en  de  Jeruzalemse  gemeente  aan  de  andere  zijde  over  het  tweede  punt  volgde. Intussen bevestigt toch het bericht van Lukas indirect dat van Paulus. In vs. 23 en 41 is het schrijven  van  de  vergadering  slechts  aan  de  broeders  uit  de  heidenen  gericht,  "die  te Antiochië  in  Syrië  en  Cilicië"  zijn  en  niet  tevens  aan  die  te  Derbe,  Lystre,  Ikonium  en Antiochië  in  Pisidië.  Dit  is  slechts  te  verklaren  uit  het  feit  dat  alleen  die  gemeenten beschouwd worden als nog afhankelijk van Jeruzalem (vgl. hoofdst. 11: 22), omdat zij zonder

toedoen van Paulus gesticht zijn, maar zij daarentegen zijn apostolische autoriteit erkennen en dus voor haar geen bepaalde besluiten uit Jeruzalem mogen worden gegeven (vgl. Rom. 15: 20; 2 Kor. 10: 15 De Heere had Paulus reeds te Paphos op Cyprus in de hem toegedachte plaats gesteld (hoofdst. 13: 9vv.) en vervolgens te Lystre laten optreden als een apostel met gelijke  macht  als  Petrus  (hoofdst.  14:  8  vv.).  Nu  moest  hij  ook  te  Jeruzalem  als  een zelfstandig apostel en wel van de heidenen, naast  de apostelen van het  evangelie aan de besnijdenis en door deze zelf erkend worden. Zo ging hij niet alleen naar Jeruzalem als een zendeling van de gemeente te Antiochië, zoals in dit gedeelte lijkt, maar tevens ten gevolge van een openbaring, zoals hij in Gal. 2: 2 uitdrukkelijk opmerkt. Zo vullen de beide berichten elkaar wederkerig aan en geven zij slechts samen het volle inzicht in het grote belang van deze reis van de apostel naar Jeruzalem, de derde, die hij sedert zijn bekering heeft gemaakt (hoofdst. 9: 26vv. ; 11: 30).

4. En in Jeruzalem aangekomen, had men daar reeds van hun aankomst en het doel van hun reis gehoord, waarschijnlijk door hen, die zelf de aanleiding daartoe hadden gegeven en hun van Antiochië waren vooruit gereisd om zo mogelijk eenbeslissing ten hunnen gunste teweeg te brengen. Zij werden nu op eervolle en deelnemende wijze ontvangen door de gemeente en de apostelen en de ouderlingen. Hierdoor werd het bewijs geleverd dat men zich niet door die Joodse ijveraars had laten verleiden, maar onpartijdig en alleen door goddelijke leiding de vraag wilde laten beslissen.  En toen zij aangekomen waren en in de vergadering van de gemeente waren ingeleid, die men had bijeengeroepen met het doel om aan de beide partijen gelegenheid te geven haar mening en gronden voor te dragen, verkondigden zij de grote dingen die God met hen gedaan had bij de zendingsreis, die door Paulus en Barnabas volgens opdracht van de gemeente te Antiochië was ondernomen (hoofdst. 14: 27). Zij berichtten hoe aan  de  heidenen  bekering  was  gegeven  ten  leven,  ook  zonder  dat  deze  tevoren  in  het Jodendom  waren  opgenomen,  waaruit  duidelijk  bleek  dat  een  dergelijke  opname  geen volstrekte voorwaardetot  zaligheid voor de heidenen was, zoals zij,  die van Judea waren gekomen, onlangs beweerden.

5. Maar, zeiden zij, er zijn enigen opgestaan uit de partij van de Farizeeën, die gelovig zijn geworden en zeggen dat  men hen, die uit  de heidenen in de christelijke gemeente willen opgenomen worden, eerst moet besnijden engebieden de wet van Mozes te onderhouden. Waar dat destijds verzuimd is, moet het zonder twijfel worden hersteld en vervolgens dadelijk in de rechte lijn worden geleid.

Volgens  andere  verklaring  moet  het  door  onze  Statenvertalers  ingevoegde  "zeiden  zij" worden  weggelaten  en  hier  gelezen  worden  dat  in  diezelfde  vergadering  "sommigen" opstonden, die hun stellingen daar voordroegen en verdedigden.

Zo  hebben  wij hier  de  zogenaamde  instructie,  waarbij alleen  de  beide  meningen  worden voorgedragen, waartussen moet worden beslist. De beraadslaging ter beslissing volgt dan in vs.  6vv.  en heeft  zonder  twijfel op  een andere dag plaatsgehad,  ook  niet  voor  de volle gemeente,  zoals  de  instructie,  maar,  zoals  nader  uitdrukkelijk  wordt  opgemerkt,  in  een convent van de apostelen en oudsten, waaraan de beslissing werd overgegeven, zoals die dan ook inderdaad alleen werd genomen door degenen die de Heilige Geest had gesteld om als opzieners de gemeente van God te weiden (hoofdst. 20: 28) en alleen op  die  wijze kon worden voorgesteld als uitgegaan van de Heilige Geest (vs. 28). Daaraan sluit zich dan nog een derde vergadering aan (vs. 22vv.) waaraan de gemeente, evenals aan de eerste, weer deelneemt, om de beslissing te horen, aan te nemen en te volbrengen. In de tijd tussen de eerste en de tweede openbare bespreking heeft zeker ook de bijzondere samenspreking van

Paulus met de apostelen plaatsgehad, waarvan hij in Gal. 2: 2; 6-10 vertelt. Want voor de apostelen Jakobus,  Petrus en Johannes  Joh  12: 25 kwam het  er,  om de behandeling ter beslissing in de rechte weg te leiden, (vgl. vs. 7vv. en 13vv.) vooral op aan, om omtrent de eigenlijke plaats van Paulus in het organisme van de kerk in het reine te komen, dat hij niet slechts één was van de bijzonder door God begaafde mannen, zoals Stefanus (hoofdst. 6: 8), Filippus (8: 5vv.) en Barnabas (11: 22vv.), waarvoor zij hem tot hiertoe hadden gehouden; zij moesten  hem  leren  kennen  als  een  apostel  met  gelijk  recht,  maar  alleen  voor  die  kring bestemd, die Petrus in hoofdst. 10 bijna tegen zijn wil had geopend, doch niemand van hen verder had voortgezet, zodat niemand bijv. aan de stichting van de gemeente te Antiochië (hoofdst. 11: 19vv.) persoonlijk had deelgenomen. Paulus, die uit de openbaring van de Heere (Gal. 2: 2) vanaf het begin wist waarop deze bijzondere bespreking zou uitlopen, had in het volle bewustzijn van zijn apostolische roeping en om deze dadelijk met alle energie vast te houden, Titus mee naar Jeruzalem gebracht (Gal. 2: 2). Deze was te Antiochië uit heidense ouders geboren en door Paulus gedurende de laatste twee jaar (hoofdst. 14: 28), of reeds eerder  (hoofdst.  12:  25)  tot  het  christendom  bekeerd,  maar  niet  aan  de  besnijdenis onderworpen en is dezelfde die later voorkomt als zijn metgezel en helper in het apostelambt (2  Kor.  8:  23).  Waarschijnlijk  hebben  de  Jeruzalemse  apostelen  in  het  begin  Paulus aangeraden toe te geven aan de eis die in de farizeesgezinde christenen uit de Joden bij de eerste samenspreking en wel in het bijzonder omtrent Titus, die hij mee naar de heilige stad had  gebracht,  op  stellige  wijze  (vgl.  hoofdst.  21:  28),  hadden  doen  horen,  evenals  later (hoofdst.  21:  23vv.)  Jakobus  hem aanraadde  zich  te  onderwerpen  uit  liefde  jegens  arme Joden,   aan  de   vervulling   van  hun  Nazireeërsgeloften.   Deze   raad   moest   hij  om  de omstandigheden beslist afwijzen. In hoofdst. 16: 1vv. zullen wij hem met Timotheüs anders zien  handelen.  Deze  onderwerpt  hij  om  de  Joden  te  Lystre  en  Derbe,  zonder  verdere bedenking  aan  de  besnijdenis  en  wij  zullen  daar  nader  uiteenzetten  waarom  hij  meende daartoe verplicht te zijn. Maar hier gold het iemand, op wie het Jodendom om zijn zuivere heidense geboorte niet de minste aanspraak had. Hier zou de besnijdenis slechts betekenen dat de bekering tot Christus nog niet toereikend was om zalig te worden, alsof er nog een hulp van de wet nodig was. Hier zou, als hij ze had laten volbrengen, die daad op de beslissing van de nog te behandelen vraag zijn vooruit gelopen en de mening van de tegenstanders reeds werkelijk  zijn  aangewezen  als  de  enige  juiste.  Daarom  wees  hij  met  alle  nadruk  een besnijdenis af. Hij was om zijn goed recht om naar eigen inzicht te handelen, tegenover de apostelen  te  handhaven,  genoodzaakt  zich  omtrent  zijn  roeping  en  verdere  ontwikkeling, alsook omtrent de heerlijke openbaringen die hij volgens hoofdst. 22: 17vv. ; 2 Kor. 12: 1vv. Gal. 2: 2 ontvangen had en omtrent de ervaringen op zijn zendingsreis in hoofdst. 13 en 14 en tot in het detail uit te laten. Hij moest dit zó doen dat Jakobus en Petrus met Johannes zich ervan konden overtuigen dat zij in hem niet alleen een bijzonder begaafde man als Stefanus en anderen hadden, een dienaar van het evangelie en een leraar van de gemeente, zoals hij hun in hoofdst. 9: 28vv. en 11: 30 bekend was geworden, maar een uitverkoren vat van de Heere,  een  nieuwe  zelfstandige  apostel en  wel degene,  die,  nadat  God  ook  de  heidenen bekering ten leven had gegeven, dienovereenkomstig reeds door Hem was bestemd ver onder de heidenen te worden gezonden (hoofdst. 22: 21). Zo’n overtuiging kon hun niet eerder ten deel vallen, voordat Paulus zelf eerst in zijn eigenschap als apostel was opgetreden, hetgeen pas in hoofdst. 13: 9 is geschied, zoals wij daar hebben opgemerkt. Deze moet hun echter juist nu een grote bevrediging en rust geven. Nu werd toch een conflict opgelost waarin zij zich sedert de doop van Cornelius hadden bevonden; want met dit werk, dat aan Petrus door de Heer  van de kerk was opgedragen, hadden zijzelf een zending onder de heidenen, geheel onafhankelijk  van  het  Jodendom,  ingewijd  en  goedgekeurd.  Toch  konden  zij  dit  niet voortzetten, zonder hun verhouding tot Israël te verloochenen als de eerstgeroepen en voor het gericht rijp geworden, maar nog niet daaraan overgegeven kinderen van het koninkrijk en

erfgenamen van de belofte. Apostel van de Joden en apostel van de heidenen te zijn in één en dezelfde persoon, dat was, zoals nu eenmaal de omstandigheden waren, voor iedereen iets onmogelijks. Paulus moest, zoals reeds in hoofdst. 13: 46 bleek, met zijn evangelie van de vrije genade van God in Christus zich steeds door de Joden tot de heidenen wenden om zielen te winnen. Maar wederom, zo leerde de geschiedkundige gang van de kerkelijke ontwikkeling hoe langer hoe meer, kwam het evangelie voor de Joden uit de besnijdenis hoe langer hoe dichter bij het einde van zijn dagen; het bracht slechts weinig vruchten meer voort en kon als nabij zijn einde, de behoefte van de heidenen, die zich steeds sterker deed voelen, niet meer vervullen. Tot  hiertoe hadden de apostelen uit  de Joden er zich mee beholpen dat  zij de mannen uit de gemeente, die met Gods Geest vervuld en daardoor gedreven waren, lieten voort gaan en slechts in het algemeen, van het ene op het andere geval, een hoofdtoezicht uitoefenden (hoofdst. 8: 14vv. ; 9: 32vv. ; 11: 22vv. Dat intussen zo’n handelen op den duur niet kon voortgaan, bewees juist dit geval dat nu moest worden beslist en dan ook niet verder dan tot Antiochië in Syrië en Cilicië kon worden beslist (vs. 23). Moest het dan niet aan Jakobus en zijn medebroeders in het apostelambt zeer welkom zijn dat zij het prediken onder de heidenen en de hoofdleiding van een uit dit gebied vergaderde kerk voortaan in handen konden  leggen  van  iemand  aan  wie  de  Heere  zelf  het  evangelie  aan  de  voorhuid  had toevertrouwd? Dat dus naast het getal van de twaalven nog een apostel meer van de hemel af door Christus was geroepen en op buitengewone wijze rechtstreeks was onderwezen, om de overgang van het Godsrijk van de Joden tot de heidenen in de kracht van goddelijke volmacht teweeg  te  brengen? Als  men  deze  stand  van  zaken  in  aanmerking  neemt,  zal men  geen ogenblik meer in twijfel kunnen zijn dat de reis van Paulus naar Jeruzalem, die in Gal. 2: 1vv. wordt vermeld, werkelijk, zoals nu ook door de meeste schriftonderzoekers wordt erkend, samenvalt met de reis die wij in onze tekst vinden en volstrekt niet met die in hoofdst. 18: 21vv. van het jaar 54, zoals bijv. Wieseler wil. Nog veel minder kan zij één en dezelfde zijn als de reis in hoofdst. 11: 30 en 12: 25 het jaar 44 en 45, zoals door anderen is beweerd. Ten opzichte van aanleiding en doel, aard en gevolg, schijnt wel de door Paulus genoemde reis een geheel andere te zijn dan die, die hier bij Lukas voorkomt. Daar gaat Paulus ten gevolge van  een  openbaring  naar  Jeruzalem  en  zoekt  hij  de  erkenning  van  zijn  apostolische waardigheid door de andere apostelen, handelt hij met hen in het bijzonder en verkrijgt hij ook werkelijk de begeerde erkenning. Hier wordt hij door de gemeente te Antiochië tegelijk met Barnabas en anderen gezonden, om een strijd te laten beslissen die de gemeente in grote beweging  brengt.  De  handeling  geschiedt  openlijk  in  een  concilie  en  het  gevolg  is  de bevrijding  van  de  christenen  uit   de  heidenen  van  de  overdreven  aanspraak  van  de farizeesgezinde partij onder de christenen uit de Joden. Zo moeten wij vasthouden dat de reis een dubbele beweegreden heeft, terwijl de apostolische roeping van Paulus zich in en met de gemeente te Antiochië ontwikkeld heeft en beide delen, Paulus aan de ene en deze gemeente uit  de  heidenen  aan  de  andere  zijde,  gedwongen  zijn  bij  de  ontwikkeling  van  hun zelfstandigheid eerst orde op zaken te stellen met de eerste apostelen en de eerste gemeente. Dientengevolge heeft de reis een dubbel doel, een persoonlijk doel van Paulus en één van de gemeente te Antiochië. Evenals nu Paulus het tegenover de Galaten opzettelijk vermeed deze tweede zijde in aanmerking te nemen, omdat, zoals de door hem als apostel van de heidenen gestichte gemeenten aan het decreet van het concilie te Jeruzalem niet onderworpen waren, maar geheel aan zijn eigen gezag waren toevertrouwd (vs. 23 hij ook niet de schijn van zo’n onderwerping  wilde laten oprijzen,  hetgeen de Galaten aan  de  andere  zijde nog meer  in verwarring zou hebben gebracht, zo legt Lukas verder ook geen nadruk op die eerste zijde. Bovendien heeft hij veel wat Paulus persoonlijk aanging, òf geheel onaangeroerd gelaten (zo bijv. in hoofdst. 9: 20-22 het driejarig oponthoud in Arabië (Gal. 1: 17), òf hij heeft er de apostel zelf slechts bij gelegenheid bericht van laten geven (zie hoofdst. 22: 17-21). Zoals vanzelf spreekt, geeft één en dezelfde zaak, de ene keer van de voor- en de andere keer van de

achterzijde opgevat,  niet  één en het  zelfde beeld,  maar  twee beelden,  die er  verschillend uitzien. Nu is steeds de ene zijde van het beeld niet de gehele voorstelling van de zaak, deze komt pas tot stand door bijelkaarvoeging van de beide beelden. De school van Bauer geeft het bericht van Paulus omtrent de reis uit voor het geheel en heeft dan vrij spel om het bericht van Lukas voor niets dan een fictie te verklaren en onze tekst als een hoofdbewijs te gebruiken voor de theorie dat de Handelingen van de apostelen een tendenzschrift uit de 2e eeuw na Christus zou zijn en dus zonder eeuwige geloofswaarde. "Het heeft, " zo merkt zeer juist da Costa  op,  "de  Heilige  Geest  behaagd,  om  telkens  door  middel  van  gedeeltelijke,  van fragmentarische, van schijnbaar tegenstrijdige berichten, hier en daar verdeeld of verspreid, te onderwijzen.	Die	onderscheidene,	in	de	Schrift	zelf	gegeven	bouwstoffen	tot overeenstemming en eenheid, ja tot een harmonisch samenhangend geheel te brengen, is de arbeid, overgelaten en opgelegd aan de menselijke onderzoeker met  de hulp van diezelfde goddelijke Leidsman in alle waarheid. Daar bijv. ligt de sleutel voor een harmonische, God en Zijn  waarheid  verheerlijkende  opvatting  van  de  evangeliën;  de  feiten,  door  een  viertal gewijde schrijvers te boek gesteld, worden pas werkelijk historie door de samenvoeging en in elkaar schuiving van de bij elk van hun, afzonderlijk beschouwd, nog slechts gedeeltelijke en in zover nog onvoldoende berichten. De gewijde geschiedenis, bij name de evangelische, is een   harmonisch   geheel,   bestaande   uit   verschillende   partijen;   elke   van   die   partijen, afzonderlijk  genomen,  is  nog  het  volledige  muziekstuk  niet;  elk  van  de  vier  evangeliën, afzonderlijk gelezen, geeft de gehele gedachte van de hogere Auteur, de Heilige Geest, niet terug, maar alle samen, de één door de ander uitgebreid, toegelicht, uitgelegd, vervolledigd. Een dergelijke harmonie vormt ook het boek van de Handelingen, hier vergeleken met de evangeliën, daar met de brieven van Paulus. Ook hier schijnt de vergelijking van de beide bronnen  soms  tegenstrijdigheden  op  te  leveren,  maar  bij  dieper  onderzoek  en  inniger opvatting lossen zij zich op in een volmaakt akkoord. Doch men moet hier ook niet vergeten dat in de verklaring van de heilige Schriften, in de verdediging van de echtheid van haar delen,  in  de  handhaving  van  elke  waarheid,  zowel  als  van  geheel  de  waarheid  van  het christendom geen degelijke uitkomst verkregen wordt dan door strijd en arbeid en als in het zweet van het aangezicht. Maar langs die weg verkrijgt dan ook een onderzoek in het geloof aan God  in Christus en de belofte van Zijn leiding  en lering,  de  zekerheid  van  waarlijk voldoende oplossingen. "

6. En de apostelen en de ouderlingen vergaderden samen op de dag voor de beslissende bespreking, terwijl ook de beide partijen zich daar bevonden, om deze zaak te overdenken en in overweging te nemen of de Judaïsten (vs. 5) moest worden toegegeven of niet.

Volgens de mening van de Judaïsten moest Mozes voltooien wat bij de heidenen begonnen was; toch bemerkte men niet dadelijk het farizeese zuurdeeg, dat het gehele christelijke deeg wilde verzuren. Het kwam ook aan vele verstandige zielen billijk voor dat "om de goede orde" de broeders uit de heidenen geheiligde zeden aannamen. Waarheen nu de apostelen en oudsten zagen, toen zij tot het beschouwen van die zaak samenkwamen, is zeker genoeg; naar de Heere, de Zon van hun leven. Zij hadden de Leraar en Leidsman in alle waarheid, de Heilige Geest ontvangen, opdat deze in hen zou blijven in alle eeuwigheid (Joh. 14: 16); maar van  Zijn  blijven  konden  zij  slechts  zegen  hebben  door  bestendig  ontvangen  door  steeds opnieuw putten uit de volheid van de hun toegedeelde waarheid.

Evenals het reeds vroeger in sprekende tekenen en feiten was bewezen dat de heidenen, toen Israël zich steeds meer tegen het evangelie verhardde, het hart steeds meer voor het geloof openden, zo was dit nu in de laatste tijd op de sterkste wijze geschiedkundig gebleken. De gemeente te Antiochië had zich uit de heidenen gevormd, toen de christenen uit Jeruzalem

werden verdreven en vandaar waren nu midden in de heidenwereld vier gemeenten uit de heidenen ontstaan, terwijl in dezelfde tijd het woord, dat geloof wekte, onder de Joden op dezelfde  plaatsen  slechts  tegenspraak  en  de  bitterste  vijandschap  verwekt  had.  Dat  de heidenen zich tot de levende God bekeerden, kon de apostelen slechts verheugen. Maar dat zij zich bekeerden op die wijze, dat Israël slechts nog meer van God verwijderd werd, moest hun een grote smart zijn. Verder is in deze laatste tijd de apostolische roeping van Paulus zo duidelijk op de voorgrond getreden, dat die juist door hen aanstonds moet worden erkend. Dat hun nu in hun arbeid,  hun waardigheid en hun ambt één terzijde was gesteld, kon bij de helderheid  van hun oog  en de reinheid  van hun streven slechts tot  troost  en opwekking dienen. Daar echter deze medeapostel zo is geroepen en zij meer en meer moeten erkennen dat het patriarchale apostolaat zijn oorspronkelijke roeping, om door Israël de heidenen tot aan het einde van de aarde te winnen, niet kon vervullen, dan moest deze opmerking die angel van de smart nog dieper in het hart drukken. Als dan nu de vraag aan hen wordt gesteld of de gelovige heidenen zich nog aan de besnijdenis moeten onderwerpen of niet, dan moeten zij spoedig  inzien  dat  daarmee  een  beslissing  van  hen  wordt  verlangd,  die  over  de  gehele toekomst van de kerk beslist. Wanneer toch de kerk uit de heidenen zich aan de besnijdenis moet onderwerpen, heeft de kerk uit de Joden buiten het geloof aan Jezus echter nog iets, dat een blijvende waarde in de christelijke orde van het  heil heeft, maar mag de kerk uit  de heidenen in de waarheid blijven, dan zullen de beide helften van de kerk als volkomen in rechten worden gelijk gesteld en de joods-christelijke gemeente wordt gedwongen aan haar vroegere voorrang alle waarde te ontnemen. Niet alleen wordt door de gebeurtenissen van de laatste tijd aangeduid dat de kerk van Christus mettertijd geheel en al uit heidenen zal bestaan, maar, als de vraag in de zo-even gemelde tweede zin wordt beslist, zal de oorspronkelijke gedaante  van  de  kerk,  waarin  zij zich  vertoonde  als  de  lentetijd  van  het  vernieuwde  en volmaakte Israël, geheel worden veranderd. De apostelen treden nu in de vergadering niet op met  voorafgemaakte  beslissingen  en  met  voorschriften  met  gezag  doorgevoerd,  maar  het eerste is dat een geheel vrije discussie wordt geopend. De kerk staat voor haar heilige Heer en haar Hoofd. Zij voelt zich omtrent haar roeping in grote verlegenheid en onwetendheid, zij kan de vraag, die in de eerste plaats op haar drukt, niet beantwoorden. Aan de andere zijde weet zij echter ook dat haar Heer haar toereikende kracht en genoegzame hulp voor elke zaak heeft beloofd, zodat, al is het dat de poorten van de hel hun macht verheffen, de gemeente van Christus toch zegenrijk tevoorschijn zal treden.

7. En toen daarover grote twist ontstond, omdat elke van beide partijen haar mening met alle nadruk probeerde door te zetten en vooral die van de Judaïsten zich zeer sterk uitsprak (vs. 10), stond Petrus op. Hijwendde zich in het bijzonder tot de partij van de wet, en zei tot hen: Mannen broeders, gij weet dat God mij van de aanvang af, nu reeds 8 jaar geleden, onder ons verkoren heeft, opdat de heidenen door mijn mond, evenals ik eerst ook de Joden de blijde boodschap van de zaligheid in Christus moest brengen (hoofdst. 2: 14vv.), het woord van het evangelie zouden horen en geloven (hoofdst. 10: 1; 11: 18), waarmee hij aanstonds volgens de uiterlijke leiding beiden één heeft gemaakt (Ef. 2: 14).

Niet ten onrechte heeft men op vele synoden en conferenties, waar eerst veel verschil van mening was, aan het treurige begin van de eerste synode van de kerk gedacht, om moed te houden tot het verkrijgen van een blij einde. Dat de apostelen ook onder de twistenden waren, mogen wij niet aannemen. Deze zullen wel hebben gezwegen totdat Petrus opstond en aan de rede van de christenen uit de Joden zowel als aan de tegenspraak van de broeders uit de heidenen vrijheid hebben gegeven. Doch zelfs hun zwijgen en toelaten toont dat zij in hun hart niet dadelijk overtuigd waren, hoe beslist moest worden in de zaak die voor hen was gebracht. Lag er voor hen geen twijfel omtrent het genoegzame van het geloof in Christus

Jezus,  dan  waren  zij  toch  niet  ongevoelig  omtrent  de  eis  dat  in  de  kerk  de  zeden  en instellingen van Israël moesten worden behouden. Zij zien toch van dag tot dag duidelijker dat de nacht over de Joden valt, waarin niemand kan werken, terwijl onder de heidenen de kerk in het morgenlicht staat. Het was hun duidelijk dat het zou komen, zoals het gekomen is, toen zij er in bewilligden dat de christenen uit de heidenen vrij van de besnijdenis en de wet hun gemeentelijk leven uit de Heilige Geest vormden. Elk uitwendig teken van verband van het nieuwe met het oude Israël verviel op die wijze. Het Joods christendom moest na korte of lange tijd in het heidens christendom spoorloos verdwijnen. Was dat de weg en de wil van de Heere? Laat niemand lichtvaardig oordelen over de heilige mannen van God, die deze vraag met kloppend geweten lange tijd hebben overdacht, voordat zij tot beslissing kwamen. Onze vaderen hebben ook ten tijde van de reformatie onder sterke strijd de vraag overwogen of het goed was het aanzien van de paus te laten gelden en zich te schikken naar de instellingen van de kerk, voor zoverre het evangelie meer vrijheid zou geven; een lange twist was nodig om tot zekerheid te komen dat evangelisch en papistisch niet naast elkaar kon bestaan. Wat nu is het aanzien van de paus, wat is alle kerkelijke gewoonte, hoe vast die ook gevestigd mag zijn in de gemoederen van de mensen, bij het aanzien van Mozes en het gezag van de Sinaï? Wij verstaan nu  enigszins wat  de apostelen in het  hart  overwogen,  terwijl zij de  lange  twist zwijgend aanhoorden.

8. En wat de loop van de gebeurtenissen bij deze prediking aan de heidenen zelf aangaat, God a) de kenner van de harten, heeft  hun getuigenis gegeven dat  zij Hem aangenaam waren (hoofdst. 10: 34v.) door hun deHeilige Geest te geven, net als aan ons,

a) 1 Kron. 28: 9; 29: 17

9. zonder, wat de gave van de zaligheid in Christus Jezus betreft, onderscheid te maken tussen ons en hen, door het geloof hun harten reinigende. Daardoor gaf Hij hun die reinheid, die hun van nature ontbrak vanwege het gemis van de besnijdenis (hoofdst. 10: 13).

Dit redde Petrus uit alle twijfelingen, dat hij zich herinnerde hoe de bekering van de heidenen zonder  besnijdenis niet pas door Paulus in zwang was gebracht, maar hoe het werk lang tevoren, ongeveer acht jaar geleden door de Heere zelf was begonnen, die daarbij hemzelf als werktuig had gebruikt. Hijzelf heeft moeten zien hoe God, die de harten onderzoekt en dus het  best  over  de geschiktheid  voor  Zijn rijk  kon oordelen,  voor  de  geschiktheid  van de heidenen getuigenis had afgelegd, doordat Hij hun evenzeer de Heilige Geest had gegeven, evenzeer geheel door het geloof alleen (zonder enige ceremonie, zelfs nog vóór het ontvangen van de heilige doop) de harten had gereinigd, zoals Hij bij hen, de christenen uit de Joden, had gedaan.

Petrus legt bij de vraag, zo gewichtig en voor alle tijden beslissend, vooral een ervaring in de weegschaal, de ervaring, die hij bij de gebeurtenis te Cesarea had gehad, dat de heidenen even zo goed als de christenen uit de Joden de Heilige Geest hadden ontvangen. Deze zaak vat hij op  als  een  veelbetekenende  en  leerzame  beslissing  van  God,  waarna  iedere  menselijke beslissing, die anders zou luiden dan de goddelijke, volstrekt  niet  meer ter sprake mocht komen,  maar  verstommen  moest.  God  heeft  hierdoor  de  heidenen  met  de  Israëlieten volkomen  gelijk  gesteld,  de  laatsten  geen  voorrang,  geen  voorrecht  boven  de  gelovige heidenen toegekend. Hij heeft de laatsten door toedeling van de Heilige Geest een getuigenis gegeven, Zijn welbehagen in hen met woord en daad getoond. Die ervaring bewijst dus de gehele gelijkheid van de heidenen en Joden voor God, indien zij slechts in Jezus Christus geloven.  De bewijsvoering is overtuigend en bondig en het mag ook in het algemeen ten

voorbeeld verstrekken, hoe de apostel de geschiedenis van de kerk als een bron van lering aanwendt.

Hier ziet men hoe noodzakelijk het is op het werk van God in Zijn kerk goed acht te geven en om uit de ervaring te leren, opdat men duidelijk zal kunnen onderscheiden wat waar en wat vals is.

10. Nu dan, wat verzoekt gij God, alsof Hij het zou goedkeuren wanneer gij anders besliste dan Hij gedaan heeft, a) door het juk van de wet op de hals van de discipelen van Christus die uit de heidenen zijn, te leggen, een juk, dat noch onze vaders sedert de dagen van Mozes, noch wij hebben kunnen dragen.

a) Matth. 28: 4

11. a) Maar wij, die uit de besnijdenis tot het christendom bekeerd zijn, geloven door de genade  van  de  Heere  Jezus  Christus  zalig  te  worden  (Rom.  5:  15  Rom.  3:  28vv.),  op dezelfdewijze  als  zij,  die  uit  de  voorhuid  door  de  doop  in  de  christelijke  gemeente  zijn opgenomen.

a) Ef. 2: 8 Tit. 3: 4

Elke dwaling in zaken van godsdienst heeft haar wortel niet zozeer in het verstand als in het hart. Wil men de mensen daarvan genezen, dan moet men hen in hun geweten aangrijpen, men moet hun hun valse verhouding tot God voor ogen stellen. Dat is het dan ook wat Petrus hier doet. Hij houdt die farizeesgezinde christenen in de eerste plaats voor dat zij op het punt staan God op zondige wijze te gaan verzoeken. Of was dat niet God verzoeken, na zo’n duidelijk getuigenis omtrent Zijn wil nog tegen die te willen handelen? Wie Gods duidelijke tekenen  ziet  en  Zijn  getuigenissen  in  het  binnenste  van  het  geweten  heeft  vernomen  en daaraan toch geen gehoor leent, zo iemand verzoekt Hem inderdaad. Hij vertrouwt toch God niet, maar denkt en handelt, alsof God het niet ernstig met Zijn getuigenis had gemeend, maar het eerst nog op een proef wilde laten aankomen, of God het met Zijn handelen en met de verklaring van Zijn wil ook werkelijk zou volvoeren. De apostel dringt vervolgens nog sterker op het geweten van zijn toehoorders aan, door hun de bekentenis af te persen dat zij het juk van de wet niet hadden kunnen dragen, evenmin als hun vaders dit hadden kunnen doen. En tenslotte wijst hij nog op een andere innerlijke ervaring, namelijk op  die,  dat  ook zij ten opzichte van hun zaligheid alleen op de genade van Christus hun vertrouwen konden stellen.

Als Petrus de besnijdenis, waarover hier wordt gehandeld, een juk noemt, dan bedoelt hij niet het teken op zichzelf, niet het gebruik, maar de zaak, die volgens de mening die onder zijn volks- en tijdgenoten heerste, daardoor werd aangewezen, namelijk de wet. Wijzelf, zegt hij, menen toch niet dat wij door het moeilijke en droevige dragen van het juk van de wet zouden kunnen  zalig  worden,  en  willen  of  mogen  wij  dan  anderen  dringen  en  noodzaken,  hun zaligheid daar te zoeken, waar wijzelf de onze nooit zullen zoeken, omdat wij uit ervaring weten dat zij daar niet te vinden is?

Petrus spreekt uit zijn ervaring als discipel en sluit de gelovig geworden Farizeeën mede in het "wij" in. De hand op het hart, mannen broeders! Hebt gij de wet gehouden en kunt gij die houden? Waart gij niet onder de vloek, toen gij onder de wet waart? Zijt gij niet vermoeid en belast  tot  Christus gekomen, opdat  Hij u  zou  verkwikken en hebt  gij niet  gesmaakt  hoe liefderijk de Heere is, toen gij voor uw zielen rust bij Hem vondt? Waarom doet gij dan het

zachte juk van Christus oneer aan en wilt gij het harde juk van Mozes op de hals van de discipelen leggen? Waarom misgunt gij hun de rust en maakt gij hen onrustig? O, indien gijzelf gelukzaligheid geniet, weest dan medehelpers van de vreugde van onze broeders.

Petrus kon zich niet sterker uitspreken voor de vrijheid van het evangelie. Hij stelt de eis van de partij van de christenen uit de Joden voor als een verzoeken van God. De wet van Mozes noemt hij een ondraaglijk juk, waarvan zij ontheven zijn en dat zij niet alleen de heidenen, maar in het algemeen de discipelen van Christus niet weer mochten opleggen. Vooral is de wending  sterk,  als  hij leert:  wij moeten  op  dezelfde  wijze  zalig  worden  als  de  gelovige heidenen, namelijk door het  geloof aan de genade van de Heere Jezus Christus, maar zij moeten  niet  zalig  worden  door  onze  besnijdenis,  waardoor  ook  wijzelf  niet  zijn  zalig geworden. Het was duidelijk dat door dit woord van Petrus de religieuze betekenis van de mozaïsche wet niet alleen voor de christenen uit de heidenen, maar ook voor die uit de Joden beslist opgeheven was en nog alleen bleef het als nationale gewoonte voor de laatsten van betekenis.

Het is geheel overeenkomstig de wil van de Heere, wanneer de apostelen voor de christenen uit de Joden de mozaïsche wet nog laten blijven bestaan, alhoewel zij moeten ontkennen dat zij nog religieuze betekenis hebben zou, Paulus zelf onderwerpt zich in hoofdst. 18: 18 en 21: 23vv. daaraan als Jood van afkomst. Wij moeten ons hier zowel het woord van Christus in Matth. 23: 3 herinneren als Zijn voorschrift omtrent de vlucht op de sabbat in Matth. 24: 20 Pas  met  het  uitbreken  van  de  laatste  Joodse  oorlog,  toen  de  christelijke  gemeente  uit Jeruzalem was weggegaan en de Joodse synagoge door God was overgegeven om voortaan een synagoge van de satan te zijn, bereikte het Jodendom ook in nationaal opzicht zijn einde. (Hebr.  8:  13).  Wat  een  roem,  wat  een  troost,  wat  een  vreugde  voor  u,  leden  van  de evangelische kerk! Gij zijt één met de oude apostolische kerk, als gij belijdt: "Wij geloven door de genade van de Heere Jezus Christus zalig te worden.

Beschouwen wij deze belijdenis nader, dan hebben wij te letten
1) op de inhoud ervan, hoe zij alle gerechtigheid uit eigen werken rondweg afwijst, maar ook de genade niet  alleen tot  medehelpende kracht,  maar  tot  alleenwerkende oorzaak van de zaligheid maakt; 2) op de bron, of namelijk dit alleen de echo is van een leer, die door het verstand is aangenomen, of het getuigenis van een hart, dat door de waarheid is aangegrepen: 3) op de vrucht, of het voor ons wordt een oorkussen van traagheid in het zedelijke, of de goddelijke kracht tot voortgaande heiligmaking.

12.  En  heel  de  menigte  van  toehoorders,  waaronder  zich  veel  leden  van  de  gemeente bevonden,   zweeg   en   zij   hoorden   met   nog   andere,   meer   gescherpte   oren   dan   bij deverkondiging in vs. 4, Barnabas en Paulus vertellen welke grote tekenen en wonderen God door hen onder de heidenen gedaan had, namelijk bij hun werk in Klein-Azië (hoofdst. 13 en 14).

Petrus had zijn  woord  neergelegd in de vergadering,  die zeer  opgewonden was over  de tegenover elkaar staande meningen. Waarin ligt nu de macht, die de woedende storm van tegenspraak en van hartstochten zo spoedig tot zwijgen heeft gebracht en de harten tot nader luisteren heeft geleid? Is het de autoriteit van Petrus? Hadden de Judaïsten te Antiochië niet nagelaten tegen Paulus en Barnabas op te staan, hadden zij te Jeruzalem in de vergadering (vs. 4v.) tegenover de apostelen hun stellingen scherp uitgesproken, dan zullen zij nu ook voor het gezag van Petrus niet zijn geweken, vooral daar hij op deze plaats volstrekt niet zijn autoriteit wil tonen. De kracht, waarvan wij de uitwerking waarnemen, ligt alleen in het woord en wel

in een tweevoudig punt daarvan. In twee opzichten heeft Petrus namelijk de opmerkzaamheid van de aanwezigen getrokken; ten eerste heeft hij ze gewezen op een werk, dat zonder twijfel Gods werk was (vs. 7-9) en ten tweede op het bewustzijn, dat zij allen in hun binnenste omdroegen  (vs.  10  en  11);  en  hoe  eenvoudiger  deze  dubbele  aanwijzing  was,  des  te werkzamer moest zij zich betonen. Evenals dat getuigenis van God in het aan allen bekende en  nu  opnieuw  in  herinnering  gebrachte  werk  de  ware  staat  van  de  gelovige  heidenen voorstelt, zo toont dit getuigenis van het eigen geweten de ware toestand van de gelovige heidenen aan. Beiden tezamen wijzen zo’n gelijkheid van de gelovigen uit heidenen en Joden aan, dat dadelijk de Judaïstische eis aan de heidenen als een misdadige verstoring van deze op zó heilige wijze bewezen gelijkheid moest voorkomen. Hoe gepast komt nu bij dit zwijgen van de vergadering de mededeling van Barnabas en Paulus! Dit getuigenis van God in het huis van Cornelius wordt zo-even door Petrus naar zijn betekenis voor de heidenen in het algemeen, die ook dadelijk werd begrepen ("Ac 11: 3" en "Ac 11: 18, voor deze vergadering verklaard en haar op het hart gedrukt. Nu vormen de ervaringen van Barnabas en Paulus of hun  zendingsreis  het  begin  van  de  geschiedkundige  ontwikkeling,  waarop  dat  teken  had gedoeld.  Het  mededelen  daarvan  moest  het  zeker  doen  worden  dat  de  opname  van  de heidenen  in  het  huis  van  Cornelius,  die  zonder  bemiddeling  van  het  Jodendom  had plaatsgehad,  niet  op  enkele  feiten  moest  wijzen,  maar  in  het  algemeen  op  de  gehele, geschiedkundige opname van de heidenen.

Het teken te Lystre (hoofdst. 14: 8vv.), een tegenhanger van dat te Jeruzalem (hoofdst. 3: 2vv.) drukte een schitterend zegel op de woorden van Petrus: "God maakte geen onderscheid tussen ons en hen. " Hij die Petrus kracht gegeven heeft tot het apostelschap onder de Joden, daarvan moest men zich overtuigen, die heeft ook Paulus kracht gegeven onder de heidenen (Gal. 2: 8) en Hij die te Ceasarea met Zijn Geest en Zijn gaven over de heidenen getuigenis heeft gegeven, aan wie Petrus het evangelie predikte, die heeft ook in Syrië en Klein-Azië het woord, door Paulus en Barnabas gepredikt, door tekenen die erop volgden, bekrachtigd.

13. En nadat deze, Barnabas en Paulus hun verhaal ten einde gebracht hadden en zwegen, antwoordde  Jakobus,  de  overste  leidsman  van  de  gemeente  sedert  hoofdst.  12:  17,  een beslissing van de zaak voorstellende: Mannen broeders! Hoort mij!

14.  Simeon  (Luk.  24:  34)  heeft  verhaald  hoe  God  eerst,  dus  op  een  voor  de  toekomst beslissende wijze, de heidenen heeft bezocht, om uit hen in Cornelius en diens huisgenoten een volk aan te nemen voor Zijn naam; Hij heeft ze ingelijfd in het volk, dat naar Zijn naam genoemd is, dat in een verbondsrelatie tot Hem staat (Jes. 43: 7 Jer. 14: 9).

15.  En  hiermee,  dat  de  heidenen  ten  tijde  van  de  Messias  zouden  worden  bezocht  en aangenomen, stemmen de woorden van de profeten overeen, zoals geschreven is volgens de woorden van de tekst in de Griekse vertaling van de Septuaginta Am 9: 11.

Jakobus de jongere, zoon van Alfëus, had onder de christenen te Jeruzalem, die uit de Joden waren een bijzonder aanzien, om zijn streng vasthouden aan de wet en zijn bijzondere ernst, zoals  die  ook  duidelijk  uit  zijn  brief blijkt.  Hij was  tevens  de  hoogste  leidsman  van  de gemeente. Zijn rede moest dus bij deze gelegenheid een bijzonder gewicht hebben.

Terwijl  hij  zijn  woord  eerst  met  het  verhaal  van  Simon  verbindt,  vat  hij  mede  op  wat Barnabas en Paulus verder hebben verhaald: door Petrus’ mond heeft God het eerst gedaan wat Hij door de beide predikers tot de heidenen heeft voortgezet. Wordt die eerste daad van

God juist gewaardeerd, dan valt een helder licht op alles wat God door Paulus en Barnabas onder de heidenen heeft gedaan.

Hij wijst nu uitdrukkelijk op het feit dat niet Petrus bij die eerste bekering van de heidenen in het huis van Cornelius het initiatief heeft genomen, maar dat God zelf deze heidenen bezocht heeft, d. i. hen met Zijn voorkomende genade heeft ontmoet. Evenzo heeft God zelf uit deze heidenen, zoals zij waren, zonder hun vooraf de mozaïsche wet op te leggen, een volk tot Zijn naam aangenomen,  d.  i.  het  volk  dat  naar  Zijn naam volk  van God  genoemd  wordt  als medeleden met gelijke rechten ingelijfd.

Doordat Jakobus zich tenslotte op de Schrift beroept, wil hij duidelijk de behandeling van de zaak tot een einde brengen. Zoals Jezus de apostelen de aanleiding heeft gegeven om de overtuiging, die zij op de weg van mondelinge voordracht en van subjectieve toeëigening hadden verkregen, door de Schrift te bevestigen en te bezegelen (Luk. 24: 44vv.), zo hebben wij ook de apostelen in hun spreken van de aanvang af (hoofdst. 1: 20) te werk zien gaan.

De voorspellingen van de Schrift zijn door de apostelen vooral gebruikt om de tekenen van de tegenwoordige tijd te verstaan en te weten of het voor God recht was wat zij deden.

16. Daarna, nadat over u, o kinderen van Israël de gerichten zijn gekomen, die tot uw zifting zullen moeten dienen, zal Ik weerkeren, zal Ik opnieuw u genade bewijzen en de tabernakel van David, die vervallen is, weer opbouwen en hetgeen daarvan verbroken is door het uit elkaar  gaan  van  het  volk  in  twee  verschillende  rijken,  zal Ik  weer  opbouwen,  zodat  de scheiding voortaan is opgeheven (Ezech. 37: 15 vv.) en Ik zal die tabernakel tot  nieuwe grootheid en heerlijkheid weer oprichten, terwijl nog een groot gebied dat vroeger niet tot u behoorde, u zal ten deel vallen.

18. Aan God, die wat Hij in onze dagen laat geschieden, reeds eeuwen tevoren door Zijn profeten heeft verkondigd, zijn al Zijn werken van eeuwigheid bekend, daarom heeft Hij ook kunnen laten profeteren wat geschieden zal.

Met dit woord wil Jakobus zeggen dat God reeds toen Hij door de mond van de profeten die uitspraak deed, zeer goed geweten heeft dat het doelde op hetgeen nu omtrent de heidenen werd  verwezenlijkt.  Hij  ziet  nu  in  de  verschijning   van  Christus  de  daar  voorzegde wederkomst van God tot Zijn volk en in de tegenwoordige oprichting van de christelijke kerk de wederopbouw van de vervallen hut van David, waarin Jezus Christus, de ware David, als Koning woont. De christenen zijn voor hem het ware volk Israël, dat nu door de overige volken, die God niet gekend hebben en die nu naar de Heere vragen, in bezit genomen wordt, doordat Hij deze heidenen in hun gemeenschap inlijft. Juist deze heidenen zijn het dan, over wie in de prediking van het evangelie, tot hen gericht, de naam van de Heere wordt genoemd, waardoor ook zij in de naam van de ware David worden genodigd en voor het geval zij aan de goede boodschap van Christus geloof schenken, geteld zullen worden bij het volk, dat Gods volk heet, omdat het de naam van God draagt (Deut. 28: 10). Dit is dus de juiste betekenis van die profetische tekst, die Jakobus duidelijk voor de geest kwam in het licht van de Heilige Geest.

Daar uit de aangevoerde tekst een bewijs moest worden genomen, zouden zowel de apostelen als  de  evangelist  zich  van  de  Griekse  vertaling,  die  in  verscheidene  punten  van  de Hebreeuwse tekst afwijkt, hebben onthouden, indien deze verkeerd was en tegen de Geest en de bedoeling van de profetie. Dat is zij echter niet, ook niet wat de verandering van Edom in

"mensen" aangaat. De naam "mens" klinkt heerlijker en ruimer dan de naam "Edom" en als zelfs  de  Edomieten,  die  vooral  wild,  ruw  en  vijandig  gezind  tegen  Israël  waren,  niet uitgesloten moesten zijn van het rijk van Christus, dan zijn de Adamieten, de mensen in het algemeen, zoveel minder daarvan uitgesloten.

19. Daarom, omdat het hier de vervulling aangaat van een goddelijk raadsbesluit dat wij niet eigenmachtig beperken of verzwaren mogen, oordeel ik dat men degenen, die uit de heidenen zich tot God bekeren, niet lastig mogen vallen, niet bezwaren door dergelijke eisen als in vs. 1 en 5 zijn gedaan.

20. Maar ik oordeel, dat men hun zal aanschrijven, een schrijven aan hen richten, dat de voorschriften ertoe beperkt (hoofdst. 21: 25) dat zij zich onthouden a) van de dingen die door de afgoden besmetzijn,  van het  offervlees van de afgoden en b)  van hoererij en van het verstikte en van bloed; voor het overige moeten zij niet genoodzaakt worden het juk van de mozaïsche wet op zich te nemen.

a) Ex. 20: 3; 1 Kor. 8: 1; 10: 20 b) 1 Thess. 4: 3

Deze bepalingen hebben niet  de bedoeling om de christenen uit  de heidenen nog op een overblijfsel  van  het  wettische  standpunt  te  plaatsen,  maar  moeten  alleen  het  broederlijk verkeer onder de wederzijdse leden van één en dezelfde gemeente, de christenen uit de Joden en  uit  de  heidenen  en  desgelijks  de  verhouding  van  gastvriendschap  tussen  de  beide gemeenten, die in Judea en die in de heidenwereld, mogelijk maken. De christenen uit de heidenen moesten datgene vermijden wat voor de christen uit de Joden een onoverwinnelijke afkeer en een voorwerp van ergernis was, opdat  deze geen aanleiding zouden hebben de omgang met hen te vermijden en zich van hen terug te trekken. Aan de andere zijde moesten de  christenen  uit  de  Joden  van  de  christenen  uit  de  heidenen  geen  proselieten  van  de gerechtigheid  Le  17:  9  willen  maken,  maar  tevreden  zijn  wanneer  zij  zich  als  gewone proselieten gedroegen.  Deze bepalingen waren naar  de toestand  zeer  doelmatig  en goed. Hadden de christenen uit de Joden een broederlijk verkeer en vooral ook gemeenschap van tafel en avondmaal moeten onderhouden met hen, die er geheel niet op letten wat nu eenmaal voor degenen, die aan Joodse zeden gewoon waren, een gruwel was, dan zouden zij deels de godsdienstige  gevoelens,  die  zij  met  de  moedermelk  hadden  ingezogen,  in  zich  hebben moeten doden, deels tussen hen en hun broeders naar het vlees, die nu nog Joden waren, het tafelkleed moeten doorsnijden en voor altijd van de mogelijkheid om hen nog voor het geloof in Christus  te  winnen,  moeten afzien.  Aan de andere zijde kon het  de christenen uit  de heidenen  ten  opzichte  van  hun  vorige  heidense  leefwijze,  waarbij  men  zichzelf  alles veroorloofde wat het vlees lustte en zich aan geen tucht of orde bond, slechts nuttig zijn, wanneer zij zich aan strengere zeden wenden en daardoor beter beschermd waren tegen de besmettingen van het heidendom, dat hen van alle zijden omringde en tegen de gevaren om in hun uitspattingen te vervallen. "Het is een geheel onrechtvaardig verwijt, dat Luther tegen Jakobus  uitspreekt,  dat  hij hier  een  weinig  zou  gestruikeld  hebben.  Integendeel heeft  de apostel met zijn voorslag een uitweg aangewezen, waarop de vrijheid en zelfstandigheid van de gemeente uit  de heidenen ongeschonden in ere komt  en toch een ontwikkeling  wordt teweeggebracht, waardoor de vrijheid van de christenen uit de heidenen de gemeenschap met de gebondenheid van de christenen uit de Joden mogelijk maakt. " Wat nu de bepalingen elk afzonderlijk aangaat, zo komt het onthouden van het verstikte en van bloed zeker overeen met de  mozaïsche  verordening  in  Lev.  17:  10vv.,  maar  zij  is  hier  ontdaan  van  geheel  het joods-particularistisch karakter en sluit zich zo aan bij de algemeen menselijke verordening van God  in  Gen.  9:  3vv.,  dat  nog  het  tweede Trullaanse concilie van het  jaar  692 zich

gerechtigd achtte die onthouding opnieuw in te scherpen. Wat de onthouding aangaat van het verontreinigde door de afgoden of van het afgodenoffer, zo moet onder het laatste het vlees van die dieren worden verstaan, die voor afgodenoffer hebben gediend. Ook de heidenen gebruikten het vlees van hun slachtoffers, voor zover het niet op het altaar ter ere van de goden verbrand werd, voor hun eigen feestelijke maaltijden Ex 29: 34 of men bracht het op de vleesmarkt om te verkopen (1 Kor. 8: 1vv.). Daar wachtten nu de Joden zich ten strengste dergelijk vlees te kopen om niet op indirecte wijze aan zulke afgodische maaltijden deel te nemen (Ex. 34: 15) en konden daarom christenen uit de Joden niet fatsoenlijk eten aan de tafel van christenen uit  de heidenen  die  hun misschien dergelijk vlees zouden voorzetten. (Vergelijk de beslissing in diezelfde zaak, die Paulus, doch onder andere omstandigheden in 1 Kor.  10:  14  neemt.)  Vreemd  komt  het  onthouden  voor  van  hoererij,  hetgeen  toch  voor christenen vanzelf spreekt; maar naar Joods spraakgebruik is hoererij ook het huwen van een vrouw  van  een  verboden  graad  van  verwantschap  (vgl.  Lev.  18),  vooral  wanneer  zo’n huwelijk tot eigenlijke bloedschande wordt (1 Kor. 5: 1), zoals het bijv. in Griekenland en Egypte toen niet zelden voorkwam dat broeders en zusters met elkaar huwden. Nu hebben wellicht de christenen uit de heidenen bij het voortzetten van dergelijke echtverbintenissen en bij het sluiten van nieuwe huwelijken zich nog meermalen door hun vroegere meningen laten leiden, waardoor zij het echter de christenen uit de Joden bijna onmogelijk maakten in hun huizen en families zich thuis te voelen, en zonder gewetensbezwaren te verkeren. "Zoals dus de beide eerste voorschriften de heidense broeders een afkeer moesten inboezemen tegen het wezen  van  het  heidendom  (2  Kor.  6:  14vv.),  zo  de  beide  andere  een  eerbied  voor  de goddelijke  instellingen  van  Israël.  Zij  moesten  zichzelf  beschouwen  als  in  een  nadere betrekking geplaatst tot het Joodse volk en in deze vrije aansluiting de algemene regels zien, waarnaar hun vrijheid zich moest vormen.

21. Want Mozes heeft van oudsher in elke stad, onder hen die in de Joodse leerscholen zijn wet uitleggen en inscherpen, mannen die Hem prediken en Hij wordt op elkesabbat in de synagogen gelezen. De betekenis van Zijn wet voor degenen, die het van God is gegeven en die zich ook verder verplicht achten haar te houden, is dus geenszins daarmee opgeheven, als wij nalaten die eveneens anderen op te leggen.

Jakobus heeft een dubbel besluit uitgesproken: ten eerste, men moet diegenen, die zich uit de heidenen tot God bekeren, niet lastig vallen met besnijdenis en wet; ten tweede, in plaats van hun de wet van Mozes op te leggen, moest men hun enige stukken voorschrijven, aan de ene zijde om hun leven van heidense verkeerdheden te reinigen, aan de andere zijde om hen tot goede Joodse zeden te trekken. De ijveraars voor de wet (hoofdst. 21: 20), ook als zij van harte in de Heere Jezus geloofden, konden tegen dit besluit bedenkingen hebben dat Mozes daardoor niet tot zijn recht kwam. Moest deze aan de discipelen uit de heidenen in het geheel niet worden gepredikt, dan moest  het spoedig ertoe komen dat de kerk de wet van God verloor en vergat. Hiertegenover stelt Jakobus de slotzin van zijn rede, waarin hij de grond aangeeft waarom de kerk niet mag nalaten de predikster van Mozes onder de heidenen te zijn en zich ertoe kon bepalen Christus te prediken, zonder daardoor de eerste in gevaar te brengen dat hij vergeten werd.

In zoverre Mozes als voorloper van Christus in de wereld nodig is, wil Jakobus zeggen, is overal voor die behoefte gezorgd, want als leraar van de wet heeft hij overal zijn bijzondere synagoge  en  zijn  bijzondere  predikers;  wij  hebben  voor  iets  anders  te  zorgen;  wij  zijn predikers van Christus.

Het  is  merkwaardig  dat  Jakobus,  de  man  die  ten  gevolge  van  de  tot  ons  gekomen mededelingen persoonlijk een man geweest is van de strengste wettische vroomheid en die dan  ook  de  "rechtvaardige"  werd  genoemd,  dat  juist  deze  man  voor  de  vrijheid  van  de christenen  uit  de  heidenen  van  de  mozaïsche  wet  spreekt  en  uitdrukkelijk  slechts  de onthouding van hen eist van zekere, deels zedelijk godsdienstig, deels sociaal aanstotelijke zaken. Het is echter ook zeer waarschijnlijk dat voor de apostel, juist ten gevolge van het "letten" op de mening van de Judaïsten (vs. 1, 5v.) wet en genade in hun tegenstelling helder zijn  geworden  en  hij  de  evangelische  vrijheid  in  de  staat  van  de  genade  tegenover  de dienstbaarheid van de wet levendig heeft leren kennen. Men kan dan ook de brief van Jakobus niet te laat dateren, zoals het Bijbelwerk van Lange doet. Volgens de uitspraak die de apostel hier  in  onze  tekst  heeft  gedaan  en  volgens  de  plechtige  erkenning  van  de  apostolische waardigheid van Paulus, waarvan deze in Gal. 2: 7vv. bericht, zou Jakobus zich bezwaarlijk over het onvoldoende van een verstandig geloof alleen tot rechtvaardiging van de mens voor God zo open hebben uitgedrukt, als hij in hoofdst. 2: 14vv. van zijn brief doet. Het allerminst zou hij zo geschreven hebben in een tijd, waarin de brieven van Paulus aan de Galaten en de Romeinen met de uitspraken in Gal. 2: 16 en Rom. 3: 28; 4: 1vv. bestonden. Veeleer moet men denken dat Paulus in de zo-even gemelde tekst tegenover zulke dwaalleraars, die "van Jakobus kwamen", zoals hij in Gal. 2: 12 zegt (d. i. uitgegaan waren van de joods-christelijke gemeente, die onder Jakobus stond, zich op leugenachtige wijze op diens autoriteit beroepen (vgl.  vs.  24)  en  de  bovenvermelde  uitspraken  in  zijn  brief  woordelijk  aanhaalden  en  de Paulinische  leer  van  de  rechtvaardiging  alleen  door  het  geloof  als  tegen  de  Schrift  en onapostolisch bij de Galaten en in andere gemeenten, die tot de apostel van de heidenen behoorden, in diskrediet te brengen) opzettelijk geheel tegenovergesteld luidende stellingen uitsprak en de argumentatie daarvoor uit  dezelfde woorden van de  Schrift  haalde als die gebruikt  waren  voor  de  uiteenzetting  van  Jakobus.  Zo  toch  alleen  kon  hij  zijn  eigen apostolische  waardigheid  metterdaad  in  het  licht  stellen  en  de  uitdrukkingen  van  zijn medeapostel, waarvan misbruik werd gemaakt, die met de verdere voortgang van kerkelijke ontwikkeling niet meer overeenstemden, terwijl de apostel ze zelf niet zo bedoeld had als ze nu verklaard werden, tegen zo’n verklaring verdedigen. De brief van Jakobus doelt juist in die tekst  (2: 15v.) duidelijk genoeg  op omstandigheden en toestanden, dat  men in werkzame liefde  zich  over  de  hongerigen  en  naakten  moest  ontfermen,  terwijl de  gevallen  dikwijls voorkwamen, dat zij die het moesten doen, zich met vrome wensen trachten te onttrekken. Als wij daarop  letten,  dan  komt  als  tijd  van  het  schrijven  van  die  brief de  tijd  voor  na  het uitbreken van de hongersnood, die de profeet Agabus nog in het jaar 44 had voorzegd en die dan de aanleiding gaf tot de reis van Barnabas en Saulus naar Jeruzalem tot het overbrengen van  een  collecte  van  de  Antiocheense  gemeente  (hoofdst.  11:  27vv.).  De  nood  van  de Palestijnse  en  andere  gemeenten  uit  de  Joden  in  de  naburige  landen,  die  nog  jaren  lang aanhield, blijkt ook vooral uit hetgeen Paulus in het jaar 50 zelf voor de apostelen in Palestina had gedaan (Gal. 2: 10). Later zal het ons duidelijk worden dat ongeveer het jaar 49 dat van de vervaardiging van de brief is. Misschien namen tengevolge daarvan de farizeese ijveraars voor de wet aanleiding van Jeruzalem naar Antiochië te gaan, om daar hun eis voor te stellen; Jakobus keurt echter in vs. 24 uitdrukkelijk hun leer en hun gedrag af. Wij maken verder van deze gelegenheid gebruik om op te merken van hoeveel belang de tekst 1 Kor. 9: 5 en 6 is voor de

Hier ontbreken één of enkele regels in de originele tekst (noot van de redacteur).

lijk broeder van hen moet worden onderscheiden, zoals veelal wordt beweerd. Paulus spreekt op  de  aangehaalde  plaats,  zoals  duidelijk  is,  over  apostelen,  waaronder  hij  zichzelf  en Barnabas volgens Hand. 14: 4 en 14 rekent, daar zij oorspronkelijk beiden in gemeenschap

met elkaar tot de dienst van de zending onder  de heidenen door de Heilige Geest waren uitgezonden Ac 13: 3. Hieruit nu kan men niet afleiden dat hij wellicht de broeders van de Heere als een tweede klasse bij de apostelen zou hebben willen bijvoegen, want hoe zou hij er dan toe komen, tenslotte nog Cefas te noemen? Deze toch vormt niet op zichzelf een derde klasse, maar behoort juist tot de apostelen. Dat hij die noemt geeft integendeel duidelijk te kennen dat Paulus onder de apostelen, die hij tegenover zichzelf en Barnabas als de andere apostelen stelt, een onderscheiding wil maken. Vroeger heeft hij ze allen in het algemeen genoemd. Het kwam echter niet bij allen zonder uitzondering voor, dat zij een zuster als vrouw met zich meenamen, of deze omstandigheid was de Korinthiërs niet van allen bekend, daarom noemt hij slechts diegenen onder hen meer bepaald, bij wie het niet alleen het geval was, maar die ook de lezers nauwkeurig bekend waren, de broeders van de Heere en Cefas. Die genoemden in vergelijking met de anderen hoger in rang te stellen, bedoelt hij niet; zoiets is integendeel door de aard van de zaak, die hij wil bevestigen, uitgesloten; hij geeft slechts voorbeelden.

De christenen uit de heidenen moesten zich slechts van vier zaken onthouden: van de dingen, die door de afgoden besmet zijn, van hoererij, van het verstikte en van bloed. Zoveel is zeker, dat hij het oog heeft op die dingen, waaraan de heidenen in hun godsdienstig bestaan vóór hun bekering   waren   overgegeven   en   die   in   de   gemeenschap   met   de   Joden   volstrekt onaanvaardbaar waren. Die gemeenschap had in deze tijd nog plaats, aangezien de christenen nog met de Joden in de synagoge verkeerden. De eerste opzettelijke afzondering geschiedde naderhand te Ephesus (hoofdst. 9: 9). Op deze gelegde grond begrijpen wij de betekenis van de dingen die door de afgoden besmet zijn, dingen die aan de afgoden geofferd waren en aan de  heidense  offermaaltijden  gegeten  werden.  Wanneer  iemand  van  deze  dingen  gebruik maakte, kon er uit afgeleid worden dat hij nog gemeenschap had met de afgoden (verg. 1 Kor. 13: 10; 10: 19-28). De hoererij is in het bijzonder die ontucht, waartoe men aan de heidense offermaaltijden verzocht werd. Het verstikte schijnt ons te wijzen naar de dieren, die door wurging of anderszins zonder bloedstorting aan de afgoden geofferd en ook zodanig tot spijs gebruikt werden. Het bloed is meer bijzonder het bloed dat de afgoden geofferd en ook door de heidenen gegeten en gedronken werd, ten gevolge van hun gemeenschap aan de afgoden. Apostel Jakobus bedoelt dus de zaken die in de grond tot de heidense afgodsdienst behoorden en betrekking hadden tot de afgodische offermaaltijden. Van dit alles moesten de christenen uit de heidenen zich onthouden en dit zou aan hen geschreven worden; te meer omdat zij nog wel tot die offermaaltijden door hun nog onbekeerde bloedverwanten en vrienden genodigd werden, of althans gelegenheid hadden om de overblijfselen daarvan te kopen. De apostel bekleedde zijn besluit met bewijsredenen (vs. 21), want Mozes heeft vanouds in elke stad mannen die hem prediken, dat betekent dat de wet van Mozes overal in de steden van het Joodse land door zekere predikers verkondigd werd, namelijk de Levieten, die het gewoon leraarsambt  onder  Israël  bekleedden.  Ook  werd  Mozes  op  elke  sabbat  in  de  synagogen gelezen.  De  zaak  zit  zo  in  elkaar:  de  heidenen,  die  het  evangelie  gelovig  aannamen, verkeerden met de Joden in de synagogen, die toen de vergaderplaats van de godsdienstigen was. In deze synagogen werd de wet van Mozes openlijk gepredikt en gelezen. Deze wet behelsde niet  alleen stellige voorschriften,  zoals de besnijdenis en velerlei schaduwachtige plechtigheden;  maar  zij  verbood  ook  vele  zaken,  die  bij  Israël  voor  gruwelen  gehouden werden. Hiertoe behoorde voornamelijk het godenoffer (Ex. 34: 15), de hoererij (Num. 15: 1-9), het verstikte, waar het bloed nog in was en het bloed zelf (Lev. 3: 17; 7: 23-27; 17: 1-9, 13; 19: 26; 20: 10-23 Nu oordeelde de apostel Jakobus dat, ofschoon volgens het profetisch woord de besnijdenis en de onderhouding van Mozes’ wet van de bekeerde heidenen niet moest geëist worden, dat zulke heidenen, die het evangelie geloofden en zich met de Joden tot het waarnemen van de godsdienst verenigden in de synagogen, daar Mozes’ wet op elke

sabbat  werd voorgelezen, wel zorg moesten dragen dat  zij de Joden en de Joodsgezinde christenen niet ergerden door dingen aan de hand te houden, die in die wet ten strengste verboden waren.

23. En zij schreven een brief, die Jakobus, de opziener van de gemeente, in de Griekse taal, zoals  die  in  Syrië  en  Cilicië  werd  gesproken,  opstelde  en  verzonden  het  door  hen,  die afgevaardigd waren. Het hield het volgende in: de apostelen en de ouderlingen en de broeders wensen  de  broeders  uit  de  heidenen,  die  in  Antiochië  en  Syrië  en  Cilicië  zijn,  zaligheid (eigenlijk "vreugde" Jak. 1: 1).

Om de gelijkheid van deze groet met die, die Jakobus in zijn brief gebruikt, en ook omdat het Jakobus was die het zenden van deze brief had voorgesteld (vs. 20), is het waarschijnlijk dat hijzelf ook de opsteller van dit geschrift is geweest, waartoe hij zich ook reeds als opzichter van de gemeente te Jeruzalem moest geroepen hebben gevoeld. Is dit zo, dan spreekt dit tegen het  voorgewende primaat  van Petrus,  zoals de Roomse kerk  ons  dat  zo  graag wil doen geloven, want anders zou zeker Petrus deze brief hebben opgesteld.

In de vergadering van de apostelen en oudsten was (vs. 14) sprake geweest van een volk van God uit de heidenen en het was op meer dan één wijze gebleken dat de goddelijke bedoeling van het  christendom juist  ten  doel had een volk van God uit  alle volken en heidenen te vergaderen en te vormen. Met deze brief wordt nu deze grote zaak als nu aanwezig, in leven en werkelijkheid getreden, erkend en zo wordt hier voor de eerste maal in de wereld plechtig en openbaar de groet van de waarheid en van de liefde vernomen: "broeders uit de heidenen".

Door een bewonderingswaardige zelfverloochening en door verlichting van boven waren de apostelen te Jeruzalem er nu toe gekomen, het wonderbare feit te erkennen dat zonder hun toedoen een apostel in de ware zin van het woord gearbeid  had,  die door de verhoogde Christus dezelfde zending en macht ten behoeve van de heidenen had ontvangen, die zijzelf eens van Christus op aarde ten behoeve van de Joden ontvingen (Gal. 2: 7v.). Hiermee werd tevens  bepaald  dat  Paulus  even  zozeer  als  zij,  alleen  aan  Christus  zelf voor  zijn  gedrag verantwoordelijk was. Zo is het schrijven alleen aan die gemeenten uit de heidenen gericht, die reeds voor het openbaar worden van het zelfstandig apostolaat van Paulus (hoofdst. 13: 9vv.) aanwezig waren ("Ac 15: 41" Baumgarten). Deze nu maakte dientengevolge (hoofdst. 16:  4)  samen  met  Silas,  in  de  steden  van  Lycaonië  en  Pisidië  de  bepalingen  van  het apostolisch concilie bekend aan de gemeenten, door hen op de eerste zendingsreis gesticht en die eveneens in het bereik lagen, waarover hij in gemeenschap met Barnabas het Jeruzalemse apostolaat had laten beslissen, toen het zijne nog niet geconstateerd was. Toch schijnt hij in Frygië en Galatië (hoofdst. 16: 6) die mededeling niet gedaan te hebben en zich daardoor, als door geen menselijk gezag beperkt, tot het arbeidsveld dat alleen het zijne was, bepaald te hebben. De tijd was gekomen dat hij zijn apostolaat in alle opzichten moest en mocht doen gelden  en  zo  haalt  hij  in  zijn  brieven  aan  de  Galaten  en  Korinthiërs  geen  Jeruzalemse besluiten  aan;  zijn  woord  als  apostel  van  Christus  voor  de  heidenen  moest  voor  deze gemeenten voldoende zijn. In een toestand, waarin nu spoedig zijn apostolische waardigheid door zijn eigen gemeenten in twijfel zou worden getrokken, zoals hij verstandig vooruitziende opmerkte, zou hij zichzelf te zeer hebben prijs gegeven, indien hij een andere macht dan de zijne als wetgevend in de kerk van de heidenen had aangevoerd. Daarbij kwam het hem zeker niet  in  gedachten,  in  de  zaak  zelf  die  zo  zachte  en  ten  volle  gerechtvaardigde  eisen  te weerspreken; integendeel komen zijn eigen voorschriften, hoewel anders gemotiveerd, met het besluit van Jeruzalem in alle opzichten overeen.

24. Aangezien wij gehoord hebben a) dat enigen, die van ons uit Judea (vs. 1) uitgegaan zijn, u met hun woorden verontrust hebben, terwijl gij, zonder eerst door het Jodendom heen te gaan, u rechtstreeks tot Christus hebt gewend en daarom recht  hebt gehandeld en dat zij uwzielen  aan  het  wankelen  hebben  gebracht  (Gal.  5:  10),  in  plaats  van  u  te  versterken, (hoofdst. 9: 31) door te zeggen dat gij moet besneden worden en de wet onderhouden, hetgeen wij niet bevolen hadden, maar zij zich eigenmachtig bij u binnendrongen, daarom hebben wij een vergadering samen geroepen.

a) Gal. 2: 4

25.  Toen wij de zaak ernstig overdacht  en besproken hadden,  heeft  het  ons eendrachtig samenzijnde, goed gedacht, terwijl wij deze brief aan u richten (vs. 22), enige mannen te verkiezen en tot u te zenden met onze geliefden, Barnabas en Paulus, die gij tot ons hebt gezonden en die nu weer tot u terugkeren.

26.  Zoals  hun  werk,  dat  zij  ten  dienste  van  de  zending  in  Klein-Azië  hebben  volbracht (hoofdst. 13 en 14) duidelijk bewijst (vs. 4 en 12), zijn deze Barnabas en Paulus mensen, die hun zielen overgegeven hebben voor de naam van onze Heere Jezus Christus in de gevaren, die hen dreigden te Antiochië in Pisidië, te Iconium en Lystre in Lycaonië.

27. Wij hebben dan tengevolge van de eendrachtig gedane keuze (vs. 22) Judas en Silas gezonden, die ook met de mond hetzelfde zullen verkondigen, als wat dit schrijven nu met letters zegt.

De gemeente te Jeruzalem betreurt de dingen die te Antiochië waren voorgevallen en dit te meer, daar zij niet wil ontkennen dat er werkelijk enigen uit haar midden zijn geweest die de gemeente aldaar door hun woorden verontrust hebben. Zij geeft daarom dadelijk hier haar ongenoegen  te  kennen  over  het   voorgevallene,  doordat  zij  die  mensen  voorstelt  als verderfelijke indringers (Gal. 2: 4) en hun beweringen als een leer, die geheel van de hunne verschilt. Tegenover hen, die op eigenmachtige wijze naar Antiochië waren gekomen, worden de  nu  gezonden  mannen  Judas  en  Silas  voorgesteld  als  de  ware  plaatsbekleders  van  de gemeente te Jeruzalem, alsook dat hetgeen zij zouden verkondigen in overeenstemming met het decreet in de brief vervat, de ware leer was. Maar nog voordat deze plaatsvervangers met name worden genoemd, worden Barnabas en Paulus uitdrukkelijk in bescherming genomen tegen alle verdachtmakingen, die van de zijde van die dwaalleraars in Antiochië wellicht over hen waren verbreid. Met deze beide van Antiochië gezonden mannen staat de gemeente te Jeruzalem  in  volkomen   broederlijke   overeenstemming;  dat   wil  de   uitdrukking   "onze geliefden" zeggen. Tevens wordt de hoogste lof, die aan werkelijke dienaren van Christus kan worden geschonken, met betrekking tot de gevaren en de ondervindingen, die zij bij het werk van de bekering van de heidenen doorstaan en betoond hebben, hun toegezwaaid.

De Joodsgezinde ijveraars, die de gemeente te Jeruzalem met de uitdrukking "enigen die van ons  uitgegaan  zijn"  nog  als  de  hare  erkent,  hadden  zonder  twijfel met  het  voorstel  van Jakobus genoegen genomen, omdat hij hun op een ogenblik dat zij geheel geslagen waren en niets meer hadden te verwachten, toch nog een concessie scheen te doen, hoewel het geen concessie in hun zin was, zoals dan ook natuurlijk zodanige geesten in zo’n toestand graag een, al is het ook nog zo geringe schijn alsof zij gelijk hadden, aangrijpen, om hun naaktheid daarmee  te  bedekken.  Maar  tevens  hadden  zij  voor  hun  valse  gedachten  een  gewaand steunpunt, dat zij zeker wel dachten later te zullen gebruiken.

28. Want het heeft de Heilige Geest (hoofdst. 5: 32) en ons, de apostelen en oudsten (hoofdst. 16:  4),  terwijl  ook  de  gemeente  met  ons  instemde  (vs.  22),  goed  gedacht  u,  wat  uw verhouding  tot  de  mozaïsche  wet  aangaat,  geen  meerderelast  op  te  leggen  dan  deze noodzakelijke dingen, hetgeen aan uw christelijke vrijheid geen schade veroorzaken kan.

Het besluit om afgevaardigden te zenden tot de christenen uit de heidenen, wordt in vs. 25 alleen aangevoerd met de woorden: "het heeft ons eendrachtig samen zijnde, goed gedacht. " Het besluit om de christenen uit de heidenen niets verder op te leggen en slechts de bekende onthouding van hen te eisen wordt daarentegen gemeld met de woorden, "het heeft de Heilige Geest  en  ons  goed  gedacht.  "  Derhalve  worden  geen  gezamenlijke  beslissingen  van  de vergadering  aan  de  Heilige  Geest  toegeschreven,  maar  alleen  de  beslissing,  die  voor  de gewetens, zowel van de broeders uit de heidenen, als van de christenen uit de Joden zelf hoogst  gewichtig  waren.  De  vergadering  erkent  dit  als  een  beslissing,  die  niet  alleen  op menselijke wijze gevonden was, maar tevens als door God ingegeven en door de verlichting en leiding van de Heilige Geest zelf geschonken. Zou in dit bewustzijn enige dwaling liggen of enig onrecht,  enige dweepachtige inbeelding, of iets dat door geestelijke hoogmoed en hiërarchische voornaamheid anderen voorgehouden is? Geenszins, maar het is treffende en gezonde waarheid, met  gezonde vroomheid en nadenken opgesteld. Zij erkennen het  met ootmoedige dank en schamen zich ook de belijdenis voor de mensen niet, dat zij het beste, het waarachtig verenigende, een  oplossing van de vraag, die noch de waarheid aan de liefde opoffert, noch de liefde om de waarheid schendt, een oplossing, die zowel de evangelische vrijheid bewaart, als de eenheid van Christus kerk verzekert, niet aan zichzelf danken, maar aan de Heilige Geest,  die in alle waarheid  leidt.  Zo  geven zij aan God  de eer,  maar  zij loochenen daarom niet dat zijzelf gearbeid hebben en een gemeenschappelijk onderzoek en een verstandelijk bespreken eraan hebben besteed, zodat hun de uitkomst niet van boven in de slaap  was geschonken,  maar  als vrucht  van verstandelijke,  ernstige inspanning  zelfstandig was ten deel gevallen: "en ons. " In de gecombineerde uitdrukking is dus zowel het goddelijk werk van de Heilige Geest, als de menselijke zelfstandigheid in het zoeken en werken erkend, alle  eenzijdigheid  van  het   bewustzijn  vermeden,   ootmoed  en  christelijke  waardigheid verenigd.

29. Wij raden u namelijk alleen aan a) dat gij u onthoudt van hetgeen de afgoden geofferd is, b) van bloed, van het verstikte c) en van hoererij; indien gij u hiervoor wacht, dan zult gij weldoen. Wij willen u dus ook hiermee geen juk opleggen, maar wij veronderstellen dat gij naar deze welgemeende raad zult horen en die metblijdschap zult aannemen. Vaart wel.

a) Ex. 20: 3; 1 Kor. 8: 1 b) Gen. 9: 4 Lev. 17: 14 c) 1 Thess. 4: 3

Het uiterlijke van de zendbrief doet ons denken aan de Griekse vorm. In het begin vinden we cairein ("heil wensen en aan het slot errwsye ("vaartwel, hetgeen volgens de opmerkingen van Artemidorus (uit de 2e eeuw na Chr.) tot de karakteristieken van elke Griekse brief behoort (hoofdst. 23: 26 en 30); het kan niet worden ontkend dat hierin een bepaalde bedoeling ligt. De broeders uit de heidenen, die aan de Griekse vormen gewend zijn, moesten aan de gewone uitdrukkingen, waarvoor de broeders te Jeruzalem hun meer plechtige woorden achterwege laten,  de indruk krijgen van een waarachtig broederlijke gezindheid. Dat wij verder in de woorden  van  de  brief  het  origineel  voor  ons  hebben  en  niet  een  stuk  door  Lukas  zelf opgesteld, blijkt onder anderen ook uit het feit dat in vs. 25 Barnabas evenals in hoofdst. 14: 14 en 15: 12 boven Paulus wordt geplaatst. In hoofdst. 14: 14 moest die bij de heidense dweperij van de Lystrensers voorkomen als het meest begaafd, omdat men hem voor Jupiter hield. In vs. 12 en 25 van ons hoofdstuk is het oog gevestigd op de verhouding, waarin zij

beiden  tot  de  gemeente  te  Jeruzalem  stonden,  waarvan  de  briefschrijver  het  standpunt inneemt. Barnabas was dan degene die hun vanaf het begin bekend was en bij hen in aanzien stond, terwijl Paulus wat zijn apostolische waardigheid aangaat, hun nog vreemd was, hoewel zij door de verhalen van hetgeen de Heere door hem in Klein-Azië had gedaan, nu een hogere en betere indruk van hem hadden dan vroeger (vgl. hoofdst. 9: 26).

31. En toen zij, de broeders te Antiochië, die gelezen hadden, verblijdden zij zich over de vertroosting.  Zij zagen  nu  hun  christelijke  vrijheid  beschermd,  nadat  deharde  eis  van  de Judaïsten hun tevoren zoveel onrust en moeite had veroorzaakt (vs. 1v., 24).

De  vertroosting,  die de vrijheid van de wet  geeft,  kan niemand echt  voelen,  dan hij die vroeger de druk van dit harde juk echt ondervonden heeft.

De  Antiochiërs  hadden  slechts  een  zo  kort  briefje  ontvangen  en  het  veroorzaakte  reeds vreugde. Wat moeten wij ons dan verheugen, dat wij nu zoveel brieven van de apostelen mogen lezen! Hoe veel meer moet ons wel de gehele Schrift verheugen, die toch een brief van God aan de mensen is!

32. Judas nu en Silas, die zelf ook profeten waren, evenals zij die in hoofdst. 11: 27 en 13: 1 werden, vermaanden de broeders overeenkomstig hun opdracht (vs. 27) met vele woorden, waarinzij  hun  nader  uiteenzetten  wat  in  Jeruzalem  besproken  was  en  waaraan  zij  hun toespraken verbonden Joh 14: 18 en versterkten hen in de vertroosting en de vreugde, die zij uit de brief hadden verkregen.

Omdat de Antiochiërs het ernstig opnamen met het heil van hun ziel, waren zij door de sterke bewegingen van de Judaïsten erover bezorgd geweest of zij bij hun vrijheid wel werkelijk op de rechte weg waren. Het was hun daarom nu een grote vreugde te lezen en uit de mond van Judas en Silas nog veel uitgebreider te horen dat de gemeente te Jeruzalem met volmaakte eenstemmigheid,  ja  met  verzekerdheid  van  het  geloof ("het  heeft  de  Heilige  Geest  goed gedacht hen had ontheven van ieder juk van de wet. Zeker namen zij nu ook graag de raad hun gegeven aan, om door onthouding van de genoemde heidense zeden, aan hun Joodse medeburgers en christelijke broeders generlei ergernis te geven. Zij deden dit zeker te meer, daar zij in het onthouden van dergelijke gelijkvormigheid aan het heidendom, waaraan zij nu als christenen waren ontrukt, een goed middel moesten zien ter bewaring van de staat van hun eigen zielen.

33.  En  toen  zij daar  een  tijd  lang  vertoefd  hadden,  lieten  de  broeders,  de  christenen  te Antiochië, hen weer gaan met vrede, met de gewone zegenwens: "gaat heen in vrede! " "Joh 14: 26, naar de apostelen, of liever naar degenen die hen gezonden hadden (vs. 22).

In vriendelijke beantwoording van de Griekse groet (vs. 29), de Antiochiërs uit Jeruzalem toegezonden,  "vaart  wel",  laten zij nu  Judas en Silas  van  hun zijde met  de Hebreeuwse vredegroet  tot  de  Joodse  broeders  naar  Jeruzalem  teruggaan.  Zeker  zijn  beiden  nu  ook daarheen teruggekeerd en is het niet, zoals de Vulgata, volgens de lezing van het Cambridger handschrift (Codex van Bez a) vs. 34 zegt: "het behaagde Silas daar te blijven en Judas ging alleen naar Jeruzalem. " Hoogstens is de eerste helft van dit vers, als men het zo opvat als wij het  later  zullen  verklaren,  juist,  zoals  dan  ook  het  andere  handschrift,  waarin  het  vers gevonden wordt, slechts de eerste helft bevat. Het vers is echter zonder twijfel onecht, en slechts een toevoegsel om te verklaren hoe Paulus er later toe kon komen Silas op zijn tweede zendingsreis mede te nemen (vs. 40). Deze verklaring is toch vrij onwaarschijnlijk; het ligt

meer voor de hand zich de zaak zo  voor te stellen dat, evenals Barnabas van Jeruzalem Markus tot zich nam, Paulus hetzelfde ten opzichte van Silas deed.

35. En Paulus en Barnabas bleven nog gedurende het gehele jaar 50 na Christus te Antiochië, evenals de voorgaande anderhalf jaar (hoofdst. 14: 18) en leerden en verkondigden met nog vele anderen het  woord van  de  Heere,  aangezien de gemeente aldaar  vanouds goed van profeten en leraars voorzien was (hoofdst. 13: 1vv.).

Volgens  hetgeen  wij  in  het  slotwoord  op  het  evangelie  van  Lukas  over  de  vroegere geschiedenis  van  deze  evangelist  hebben  meegedeeld,  voordat  hij  het  zendingswerk  van Paulus aanvaarde (hoofdst. 16: 10), schijnt ook Lukas zich hebben bevonden onder die "vele anderen"  die  toen  te  Antiochië  leerden  en  het  woord  van  de  Heere  predikten.  Zijn werkzaamheid strekte zich in het bijzonder uit tot het onderwijzen van Theophilus in het christendom en het  begeleiden van deze (waarschijnlijk omstreeks dezelfde tijd als Paulus zijn tweede zendingsreis samen met  Silas (vs. 40) begon) naar Troas, om het  onderricht, waarvan hij in Luk. 1: 4 spreekt, aan hem te voltooien. Een tweede punt, waarover wij op deze plaats moeten spreken, is de vraag of misschien in de tijd van dit verdere oponthoud van Paulus en Barnabas te Antiochië, dat conflict van Paulus met Petrus valt, waarvan hij in Gal. 2: 11vv. vertelt. Dit schijnt te moeten worden aangenomen, omdat de apostel van zijn bericht over de reis naar Jeruzalem in Gal. 2: 1-10 zo spoedig, zonder door enige tijdsbepaling het tweede feit van het eerste te scheiden, tot het genoemde conflict overgaat en door niets te kennen geeft vanwaar het dan gekomen is dat ook hij zich toen te Antiochië bevond, terwijl hij toch van Petrus de aankomst vermeldt. Werkelijk hebben vele uitleggers zich gedwongen gezien dit aan te nemen en gemeend dat nu de tweespalt, waarin Paulus volgens vs. 36vv. van ons hoofdstuk met Barnabas over het meenemen van Markus geraakte, beter te verklaren was als onmiddellijk tevoren, evenals met Petrus, zo ook met Barnabas reeds een andere tweespalt had plaatsgevonden. Wij moeten echter integendeel beweren dat, als dat werkelijk het geval was geweest en Paulus deze huichelarij, waarvan hij in Gal. 2: 11vv. spreekt, reeds als een gebeurtenis voor zich had gehad, hij Barnabas wel niet tot een nieuwe zendingsreis in de landen van de heidenen zou hebben uitgenodigd, zoals hij later in vs. 36 doet. Het tweede, om als die uitleggers te tellen, zou in het geheel niet zijn voorgevallen, want tot een medearbeider in de apostolische werkkring, namelijk om het evangelie aan de heidenen te brengen, kon hij slechts een man gebruiken die de gelovigen, die uit de heidenen zouden worden genomen, met zijn ganse hart als broeders erkende, van gelijke rechten als de christenen uit de Joden; en zich niet nu en dan van hen afzonderde als nog onreine mensen. Dientengevolge verplaatsen wij het conflict in Gal. 2: 11vv. liever naar de tijd van dat verblijf van Paulus te Antiochië, dat in het jaar 54 in hoofdst. 18: 23v. als in het voorbijgaan door Lukas wordt meegedeeld. Het smartelijk gevoel over deze tweespalt van Paulus en Barnabas, zoals wij dat naar onze, hier voorgestelde   mening,   moeten   rekenen,   schijnt   hem  hoofdzakelijk   tot   zo’n   vluchtige mededeling te hebben bewogen. Barnabas, van wie hij vroeger zoveel goeds kon berichten en die hij in hoofdst. 11: 24 een man noemde vol van geloof en van de Heilige Geest, gedroeg zich  later  anders,  zoals  wij  bij  hoofdst.  18:  23  nader  zullen  aanwijzen.  Wat  nu  de bovengenoemde schijn aangaat, dat  de beide gedeeltes Gal. 2: 1-10 en 11vv. wat  de tijd betreft onmiddellijk bij elkaar zouden horen en ze niet door een tijdruimte van ongeveer 4 jaar van elkaar mochten worden gescheiden, omdat Paulus ze in zijn wijze van uitdrukking zo onmiddellijk  verbindt,  dan  is  dat  slechts  schijn.  Een  onmiddellijke  verbintenis  van  tijd  is reeds uitgesloten, doordat het volstrekt ondenkbaar is dat Petrus reeds zo spoedig na zijn overwinning over de Judaïsten te Jeruzalem, te Antiochië voor hen zou zijn bezweken en reeds zo spoedig, nadat hij de vrije genade van God in Christus had erkend, waarmee hij zelfs de  opheffing  van  de  wet  ook  voor  de  christenen  uit  de  Joden  nabijkwam,  in  zo’n

inconsequentie  zou  zijn  vervallen  dat  hij  de  christenen  uit  de  heidenen,  die  volgens  de raadgevingen van het concilie waren georganiseerd, niet eens zou aanzien voor broeders, die het waard  waren om met hem om te gaan. Er moest eerst een geruime tijd voorbijgaan, voordat   dit   kon   geschieden   en   intussen   moesten   bijzondere   omstandigheden   hebben plaatsgehad.

II. hoofdst. 15: 36-18: 23. Tweede zendingsreis van de apostel Paulus.

A. Vs. 36-16: 5 De tweede zendingsreis vloeit vooral voort  uit de behoefte aan kerkelijk opzicht en aan leiding. Zij moest een inspectiereis zijn van de gemeenten, die de apostelen op hun eerste reis hadden gesticht, maar nooit heeft zich uit zo’n inspectiereis zo’n scheppende werkzaamheid ontwikkeld. De drang ging nu rechtstreeks van Paulus uit. Eerst komt het tot een scheiding tussen hem en Barnabas en tot een vereniging met Silas, voordat de reis zelf ten uitvoer wordt gebracht. De apostel en zijn pas verkregen helper nemen hun weg door Syrië en Cilicië, waar zij moeten opletten in hoeverre het decreet van de gemeente te Jeruzalem, dat ook voor deze gemeente goldt (vs. 23) in uitvoering was gekomen en bewaard bleef. Daarna komen  zij te  Derbe  en  Lystre,  waar  Timotheus,  die  men  als  hulp  wil aannemen,  wordt besneden en tevens het Jeruzalemse decreet tot regel wordt gemaakt voor het kerkelijk leven.

36. En na enige dagen, volgens onze berekening in de lente van het jaar 51 n. Chr., zei Paulus tot Barnabas: Laat ons nu terugkeren naar die streken van Klein-Azië, waardoor wij onze eerste  zendingsreis  hebben  gemaakt  (hoofdst.  13  en  14)  en  onze  broeders  bezoeken,  de christelijke gemeenten in elke stad, te Derbe, Lystre, Iconium en Antiochië, waarin wij toen het Woord van de Heere verkondigd en zielen voor Hem gewonnen hebben. Laat ons zien hoe zij het maken wat hun innerlijk geloofslevenen hun uiterlijke toestand aangaat.

Met de besluiten van de apostolische synode en de gelijktijdige samenspreking van Paulus met de apostelen te Jeruzalem is in de ontwikkeling van de kerk een grote stap voorwaarts gezet.  Natuurlijk  was  de  roeping  van  Paulus,  rechtstreeks  door  de  Heer  geschied,  in Klein-Azië en Antiochië met daden bevestigd; ongetwijfeld was een begin met de bekering van de heidenen gemaakt, dat door de Heere was ingeleid en gewerkt. Maar toch ontbrak nog een aansluiting van deze door de Geest van de Heere gegeven nieuwe beginselen met het eerste  begin  van  de  ene  algemene  kerk  te  Jeruzalem.  Deze  aansluiting  van  beide  zijden bewust  veroorzaakt,  was  bereikt  in  die  voor  alle  tijden  gewichtige  oplossing  van  het veelbetekenende kruis, dat ons het vorige gedeelte heeft meegedeeld; op deze grond rust de verdere voortgang. Lukas legt geen nadruk op de persoonlijke vereniging van Paulus met de apostelen te Jeruzalem. Hij bericht  er niets van, omdat wat voor zijn historisch standpunt daarin het voornaamste was, reeds mede vervat was in de erkenning van de gemeente uit de heidenen van de zijde van de apostolische gemeente uit de Joden te Jeruzalem. De gemeente uit  de  heidenen  heeft  dus  nu  door  deze  grote  wending  het  getuigenis  van  de  waarheid, rechtstreeks van de Geest ontvangen, langs de geordende weg van de kerkelijke gemeenschap bevestigd gezien. Daardoor heeft zij een nieuw standpunt van haar bestaan en een nieuwe kracht tot uitbreiding ontvangen, maar ook tevens, doordat zij tot de heilige beginselen van de kerk te Jeruzalem in de rechte verhouding geplaatst is, de ware regel en het juiste richtsnoer voor haar toekomstige vorming verkregen. Het is nu volkomen juist als Paulus en Barnabas eerst  een  tijd  lang  te  Antiochië  vertoeven  om door  de  leer  en  de  verkondiging  van  het evangelie het verkregen resultaat van de kerkelijke ontwikkeling in de moederstad van alle christenen uit de heidenen zeker en onaantastbaar te vestigen. Evenzeer is het ook natuurlijk dat, nadat het nieuwe fundament tot verdere opbouw te Antiochië behoorlijk is gelegd, de behoefte ontwaakt met de verkondiging van het evangelie zich weer in de verte te begeven en

dat deze behoefte nu in de eerste plaats bij Paulus zich laat voelen. Het is toch Paulus, door wiens woord en werk voornamelijk die eerste gemeenten midden in het land van de heidenen gevestigd zijn; hij is hun vader, hun moeder geworden (1 Kor. 4: 15 Gal. 4: 19); en nu is in de vraag  die hij tot  Barnabas  richt  en die in de eerste plaats bedoelt  gemeenschappelijk  de Klein-Aziatische gemeenten te bezoeken, onmiskenbaar tegelijk de gedachte aan een verdere verbreiding van het evangelie vervat. Aan de ene zijde is deze gedachte in de ziel van Paulus door de roeping van de Heere diep gegrift en aan de andere zijde door de laatste beslissende gebeurtenissen sterk op de voorgrond gedrongen.

De tweede zendingsreis van Paulus, die een veel groter resultaat verkreeg dan de eerste en hem naar  Europa  voerde,  is  hij,  zoals  het  op  het  eerste  gezicht  schijnt,  alleen  uit  eigen aandrang  begonnen,  terwijl hij tot  de  eerste  op  aandrang  van  de  Heilige  Geest  door  de gemeente te Antiochië was uitgezonden. Toch is de reis, die in zo menig opzicht gezegend was, niet voortgesproten uit menselijke gedachten en uit individuele keuze. Zonder twijfel was het het gevoel van een plicht jegens de gemeenten van Klein-Azië, die hij op de eerste reis had gesticht, een drang van het door Gods Geest verlichte en geleide geweten, die Paulus deed besluiten deze reis te ondernemen en Barnabas vroeg mee te gaan. Hem stond daarbij niet in de eerste plaats verkondiging van het evangelie voor onbekeerden, uiterlijke zending voor de geest, maar de verzorging van de reeds bekeerden, de innerlijke zending, zo men wil. Pas in de loop van de reis breidden zich de grenzen uit.

Als het geoorloofd is wereldse voorbeelden te gebruiken, dan komt nu Paulus hier voor als een scheepvaardig, met de zee wel vertrouwd zeeman. Als hij een korte tijd aan land heeft uitgerust en het hem daar goed geweest is, wordt het hem spoedig weer te benauwd in de rust; hij moet weer zeelucht inademen, hij moet weer de golven onder zich hebben en de hemel boven zich; dat  is zo  zijn element  of anders, hij is  als een krijgsman, die aan de oorlog gewoon is; als nauwelijks zijn wonden zijn genezen en hij van de vermoeienissen is hersteld, schaamt hij zich over zijn rust en wordt hij weer geroepen naar het bloedig veld van de eer. Of als gij een vreedzamer voorbeeld wilt, hij is als de bezitter van een akker of een tuin; in de winter  moet  hij  thuis  blijven,  maar  als  de  lenteadem  waait  en  de  eerste  leeuwerikken fladderen, dan voelt hij zich weer naar akker en tuin getrokken om te zien hoe de gewassen door de winter zijn gekomen en om opnieuw te planten, te zaaien, te bouwen, zoals hij vindt dat het nodig is.

37. En Barnabas, die zich dadelijk tot de voorgestelde reis bereid verklaarde, wilde dat zij Johannes, die bijgenaamd is a) Markus, zijn neef (Kol. 4: 10), zouden meenemen.

a) Hand. 12: 12, 25; 2 Tim. 4: 11 Filemon 24

38. Maar Paulus was van oordeel dat men niet iemand moest meenemen, die hen na Pamfylië had verlaten, die reeds toen van hen was afgevallen en met hen niet was gegaan tot het werk (hoofdst.  13:  13);  daardoor  toch  had  hij  zich  onwaardig  gemaakt   weer  te  worden meegenomen.

Terwijl de beide heilige mannen in dit heilig voornemen één hart en één ziel zijn en er ook niets is, dat de uitvoering van het gezegend werk zou kunnen ophouden en verhinderen, staan zij zichzelf in de weg, worden zij het oneens en gaan uit elkaar. Paulus verzette zich tegen het voorstel van Barnabas om Johannes Markus te laten deelnemen aan het bezoeken van die gemeenten, daar hij niet behulpzaam had willen zijn bij hun stichting. Barnabas daarentegen bleef  er  op  aandringen.  Bij  de  laatste  stond,  zoals  het  schijnt,  de  te  ver  doorgedreven

voorliefde voor zijn bloedverwant op de voorgrond; deze hinderde hem om over deze Markus en over de zaak, waarvan hier sprake was, een juist oordeel te vellen. Hij liet zich in zijn oordeel leiden door natuurlijk gevoel en natuurlijke gezindheid. Paulus daarentegen, door geen natuurlijk gevoel van deze of van een andere aard vooringenomen, zag meer op hetgeen voor die gemeenten dan op hetgeen aan een enkel persoon nuttig was. Hij grondde zich op waarheid en gerechtigheid en wilde de zo hoogstbelangrijke zaak beoordeeld en behandeld hebben  naar  heilige  grondregelen,  die,  als  het  het  woord  en  de  gemeente  van  de  Heere aangaat, niet weet van zoon en broeder, vriend en bloedverwant niet kent (Deut. 33: 9), naar het eigen hart niet hoort en eigen leven niet acht.

Als Paulus van Markus zegt dat hij van Pamfylië af van hem en van Barnabas afvallig was geworden en niet met hen tot het werk was gegaan, dan beschuldigt hij hem dat hij juist op het ogenblik, toen het werk van de zending had moeten beginnen, was teruggetreden en dus volstrekt het eigenlijke gewicht van de zaak niet had gevoeld (Luk. 9: 62). Barnabas kan zich niet verheffen tot de hoogte van de Paulinische opvatting van het zendingswerk; hij kan dus ook Paulus niet volgen in de strenge beoordeling van het terugtreden.

Barnabas nam de plaats in van een goede, zachte moeder, die de verkeerdheden van haar kinderen graag verontschuldigt en voorbijziet; maar Paulus betoont zich als een ernstig vader, die de roede gebruikt en denkt: het afgeweken kind moet het ook voelen.

39.  In  deze  strijd  van  tegenover  elkaar  staande  meningen  ging  het  niet  zonder  hevige gemoedsbewegingen. Er ontstond dan een verbittering, zodat zij van elkaar gescheiden zijn en Barnabas, spoedig naar  Jeruzalem reizende, Markusmeenam en waarschijnlijk van Cesarea naar Cyprus afscheepte, om daar, waar het vroegere zendingswerk was begonnen en waar Markus nog mede werkzaam was geweest (hoofdst. 13: 4-12), het werk aan te vangen.

"Ziet hoe liefelijk is het en goed, dat broeders ook tezamen wonen; de Heer gebiedt aldaar de zegen en het leven tot in eeuwigheid. " Zo klonk de Psalmtoon van het oude verbond en daartegenover  was  het  bij  de  apostelen  van  de  nieuwe  bedeling:  er  ontstond  dan  een verbittering, zodat  zij van elkaar gescheiden zijn? Ja waarlijk, zo  staat  het  er en dat  van niemand minder dan van Paulus, die het toch zelf heeft geschreven: "doet geen ding door twist of ijdele eer, maar door ootmoedigheid achtte de een de ander uitnemender dan zichzelf" (Fil. 2: 3) en van die Barnabas, aan wie elders de lofspraak gewijd wordt: "een goed man, vol van het geloof en van de Heilige Geest" (Hand. 11: 24 a) Het staat er niet tot eer van beiden, voorwaar en het mag reeds terstond als nieuw bewijs van de eerlijke waarheidsliefde van de geschiedschrijver opgemerkt worden dat het er zo onverbloemd staat, ten aanzien van zo uitnemende mannen. De aanleiding tot deze verbittering blijkt uit het tekstverband: het betrof de vraag  of  men al of niet  Johannes Markus zou meenemen op  de nieuw voorgenomen zendingsreis.  Barnabas  verlangt  het,  bij  Paulus  is  onoverwinbaar  bezwaar;  vanuit  ieders standpunt is zijn zienswijze volkomen verklaarbaar; tot gedachten en woordenwisseling komt het zeker; maar tot eindelijk toegeven niet. Het is wel treurig dat het alzo geschied is. Immers de banden die deze broeders aan elkaar verbonden, waren zo innig en nauw; de oorzaak van het  groot  verschil,  dat  tot  uiterlijke  scheiding  leidde,  was  slechts  betrekkelijk  klein,  de gemeenten werden erdoor bedroefd en ontsticht; mogelijk zelfs indien zij het vernamen, om deze reden de naam van de Heere door Jood of heiden gelasterd en in ieder geval de eenparige voortzetting van het werk van de prediking en zending door dit uitgelezen tweetal verhinderd. Zelfs de opmerking dat ook deze schade bij de uitkomst tot winst voor het Godsrijk moest dienen, daar nu, in plaats van één, twee reizen tot evangelisatie ondernomen en volbracht zijn, zelfs die lichtstraal kan ons niet geheel met de donkere schaduw verzoenen; ook het kwade

dat door God ten goede geleid wordt, blijft in zichzelf altijd kwaad; te verklaren, maar niet te verontschuldigen. En toch, nu het eenmaal geschied is, is het goed dat het zo is beschreven, want geeft het ons veel te betreuren, het geeft niet weinig te leren. Het verootmoedigt ons bij de blik op de betrekkelijk kleine, maar toch altijd ontsierende smet op een zo eerbiedwaardig gelaat. Ach, hoe is toch vaak ook de beste mens zo jammerlijk ongelijk aan zichzelf en hoe gaat zelfs bij de uitnemendste christen de natuur soms boven de leer! Men roemt in de wereld de overwinnende kracht van het geloof en menigeen, die er zelf een bewijs van is, heeft nog zichzelf niet volkomen verwonnen; ook in het aanvankelijk geheiligde hart klopt het Ik met zo’n luide tik en zelfs de hand, die de lofspraak van de liefde heeft neergeschreven: "zij wordt niet verbitterd, " kan een tijd lang de broederhand niet aan Barnabas drukken, omdat Johannes Markus zich hinderlijk tussenbeide plaatste. Zo is het in de mensen-, maar, helaas, ook in de christenwereld; zo moest het toch waarlijk niet zijn, allerminst onder vrienden van de beste Vriend,  die het grote woord heeft gesproken: "hieraan zullen zij allen weten dat gij Mijn discipelen zijt, dat gij liefde hebt onder elkaar. " En deze eerste verbittering, waarvan wij in de jaarboeken van Gods koninkrijk lezen, door  hoe ontelbaar velen is zij in later eeuwen gevolgd, dikwijls om betrekkelijk nog minder, niet zelden echter ook om meer gewichtige oorzaken;  ja,  geheel  de  verbittering,  die  wij  thans  onder  zo  vele  belijders  van  hetzelfde evangelie zien heersen, wat is zij anders dan de rusteloze voortzetting van dezelfde grens- en scheidslijn  tussen  broeders,  die  wij  reeds  hier  zien  begonnen?  Het  hier  vermelde  feit waarschuwt ons niet zozeer tegen apostelvergoding; de tijden zijn voorbij dat het nodig was tegen die verkeerdheid te velde trekken, maar des te meer tegen de arglistigheid en zelfzucht van  het  eigen  hart,  ook  waar  het  oprecht  is  voor  God.  Doen  de  aanleidingen  tot  stille verbittering zich niet elke dag aan ons oog voor en zijn wij dan veilig voor de strik, waarin zelfs Paulus en Barnabas vielen? Hoe nodig is het dan dit woord op de tafelen van onze harten te schrijven: "ziet toe dat niemand verachtere van de genade van God; dat niet enige wortel van bitterheid opschiete en verwarring stichte en daardoor velen besmet worden" (Hebr. 12: 15)! Ja, zo wekt het struikelen van deze beide zeer begenadigde mannen ons op, ons zo nauw mogelijk aan de vermaning van één van hen te houden: "alle bitterheid zij van u geweerd" (Ef.  4:  31)  en bovenal aan het  woord  van Hem,  die meer  is dan beiden:  "Zalig  zijn de zachtmoedigen. " Hoe heerlijk zal de hemel zijn, waarin evenmin voor verbittering als voor verwijdering plaats is! Geve God ons in eigen hart en huis er een voorsmaak van en daardoor een des te rijker genot van de volle troost van de verzoening!

Daaruit  ontstond  een  verbittering.  Men  moet  niet  denken  aan  een  persoonlijke  haat  en vijandschap;  want  Paulus  had,  ook  na  dit  geval,  een  zeer  bijzondere  hoogachting  voor Barnabas (Vgl. 1 Kor. 9: 6). Ook vertoonde Paulus geen liefdeloosheid omtrent Johannes Markus, maar hij meende dat de voorzichtigheid en het belang van de zaken van het evangelie vereisten dat  een man waarop men zo  weinig staat  kon maken,  aan geen verzoeking tot nieuwe trouweloosheid mocht blootgesteld worden. Lukas wil met het woord, dat de onzen in vs. 39 door "verbittering" hebben vertaald,  niets anders te kennen geven dan dat  de ene apostel de andere niets wilde toegeven en dat elk bij zijn mening bleef, zodat zij het niet eens konden worden.

Ook Barnabas is bereid. Geen herinnering aan de bezwaren en gevaren van de moeilijke reis of aan de vervolgingen en verdrukkingen, waaraan zij nauwelijks waren ontsnapt of die zij metterdaad ondervonden hadden (was niet Paulus te Lystre gestenigd, waar men hem eerst had verafgood?) schrikken hem af of doen hem aarzelen. Maar hij heeft één wens, één vurige begeerte. Zijn neef Johannes Markus moet hen ook op deze tocht vergezellen. Op de vorige reis was hij meegegaan, was hij hun tot een dienaar geweest bij de evangelische arbeid op Cyprus. Het is waar, toen men Cyprus verlaten had, de steven naar Pamfylië gewend had,

toen men daar ontscheept was, daar was in het zicht van de gebergten van de heidenen het hart van de jongeling bezweken, daar was Jeruzalem, daar was zijn moeder in zijn gedachten opgekomen; en men had hem laten gaan, omdat het hier met nadruk een arbeid gold, die niet gedaan behoort te worden door dwang, maar met blijmoedigheid. Doch de jongeling heeft berouw gehad; hij is sindsdien ouder, wijzer, vaster geworden. Hij wenst de zwakheid van dat ongelukkig ogenblik te doen vergeten. Hij staat met nieuwe moed tot nieuwe tochten gereed. Zou het  geen wreedheid  zijn hem thans te weigeren? Wat? Zou het  geen zonde moeten worden genoemd? Zou het niet mogen heten het gekrookte riet te verbreken en de rokende vlaswiek uit te blussen? "Barnabas stond er op dat zij Johannes zouden meenemen. " Dit kon Paulus niet toestaan. Het afscheid van Johannes Markus op de kust van Pamfylië had op hem een diepe en treurige indruk gemaakt. Het werk van de Heere was te gewichtig en te heilig om  het  door  proefnemingen  in  de  waagschaal  te  stellen.  Het  was  geen  taak  voor vreesachtigen. Een vaste wil, een volhardende moed was hier nodig. Had de Heer niet gezegd: Niemand, die zijn hand aan de ploeg slaat en ziet naar hetgeen achter is, is bekwaam tot het koninkrijk  van  God.  "Paulus  achtte  billijk":  hij oordeelde  het  rechtvaardig,  behoorlijk,  ja plicht, dat men niet iemand zou meenemen die van Pamfilië af van hen was afgeweken en niet met hen was gegaan tot het werk. Zo stonden die twee waardige mannen tegenover elkaar. De zaak was voor tweeërlei beschouwing vatbaar. Geen van beiden kon de zijne opgeven. Het standpunt,   door   elk   op   zijn   beurt   verdedigd,   was   met   elks   karakter   in   volkomen overeenstemming. Barnabas was "een goed man. " Hij was het in de zin van "goedhartig. " Zijn  goed  hart  sprak  voor  de  vroeger  zwakke,  thans  beter  gezinde  jongen  man,  die daarenboven   zijn   bloedverwant   was.   Hoe   natuurlijk   dat   hij   in   het   werk   van   de evangelieprediking zo graag de jonkman van zijn bloed en maagschap aan zijn zijde zag. Hij was met hem bewogen. Van bewegelijke aard was Paulus niet; de stem van vlees en bloed wantrouwde hij. Hij "kende niemand naar het vlees. " Hij was de man niet om met zwakheid, of  het  moest  lichamelijk  zijn,  geduld  te  hebben.  Bescheiden  bedeesdheid  was  hij  gereed edelmoedig  te  beschermen,  maar,  zelf  geen  vrees  kennende,  was  hij  de  man  om  voor lafhartigheid hardvochtig te zijn. Kan het bevreemden dat deze strijd tussen de goedhartige en de sterke een hardnekkige werd? Er ontstond een verbittering. Het is een bitter en bedroevend woord:  als het  gezegd  wordt  van  vrienden,  huisgenoten,  broeders,  bloedverwanten,  maar zevenvoudig waar het van broeders en zusters in de Heer gezegd moet worden; en zeven maal zevenvoudig waar het gezegd moet worden van broeders in de heilige bediening. Laat men er in al die relaties voor waken en waar het te laat is, waar de verbittering werkelijk is ontstaan, laat men zich daar ten diepste verootmoedigen en over een smet, die geen tranen kunnen uitwissen, het verzoenend bloed van Christus inroepen. Groot is de genade van de Heere. Zij vergeeft zeventig maal zeven maal, zij is oneindig. Machtig is Zijn trouw, waardoor Hij om de zwakheid van de werktuigen, het werk niet varen laat, het grote werk van de uitbreiding van Zijn koninkrijk. Weinigen hebben zoveel gedaan als een Barnabas en een Paulus, om het te  bevestigen  door  hun  ijver;  wie  heeft  niet  door  zijn  zwakheid  veel gedaan  om het  te verstoren? Maar Hij, die onze krachten niet nodig heeft, volvoert de raad van Zijn liefde ook ondanks onze zwakheden en soms door onze zwakheden. Ondanks zo menige verbittering, scheiding, scheuring, verdeeldheid als haar ontsieren, staat Zijn kerk tot op deze dag; omdat zij niet staat op Barnabas of Paulus, op Luther of Zwinglius, maar op de rots van de eeuwen, omdat zij niet gegrondvest is in de uitnemendheden van de belijders en van de dienaars, maar in het bloed van de Zoon van God. Zijn evangelie blijft een kracht van God tot zaligheid voor een ieder die gelooft. Het is het eeuwig evangelie. Het zal een ganse wereld aan Zijn voeten brengen, al is het ook dat zij die het belijden, die het verkondigen, die schat in aarden vaten dragen, opdat de uitnemendheid van de kracht van God zou zijn en niet uit hen. Dit is een grote troost, een troost waaraan wij behoefte hebben; maar die ons niet mag doen verflauwen, die  ons  des  te  meer  aanvuren  moet  in  het  "najagen  van  de  vrede  met  allen  en  van  de

heiligmaking, waarzonder niemand de Heer zien zal. " Een troost, die ons de plicht herinneren moet "biddend toe te zien dat niet iemand, dat wijzelf niet verachteren van de genade van God en enige wortel van bitterheid opschiete, verwarring stichte en daardoor velen verontreinigd worden. "

40. Maar Paulus verkoos Silas, die hij tot zich naar Antiochië liet komen, of die zich wellicht (vs.  34)  toen  reeds  aldaar  bevond  en  hij  reisde  met  hem  heen  om  de  voorgenomen inspectiereis (vs. 36) te volbrengen, door de broeders aan de genade van God opgedragen (hoofdst. 13: 3; 14: 26 De gemeente stond dus in de strijd met
Barnabas geheel aan de zijde van Paulus, en beschouwde hem als haar eigenlijke zendeling, terwijl de ander meer een privé onderneming volbracht.

Wij zouden ons over deze strijd en deze scheiding kunnen verwonderen en bedroeven, ja wij zouden kunnen vragen: waarom wordt dat meegedeeld? Wordt onze achting voor die mannen van God daardoor niet verminderd? Maar wij zien daarin de waarachtigheid van de Schrift. Zij schildert  niet  wat  schoon is; zij vleit  niet; zij stelt  de mannen van God niet  voor als vlekkeloze  heiligen;  zij  verzwijgt  noch  Davids  val,  noch  Petrus’  verloochening,  noch  de hevige strijd van Paulus en Barnabas. Dat is goed, het versterkt ons geloof aan de Schrift; is zij oprecht omtrent de verkeerdheden van de heiligen, dan zal zij ook waar zijn omtrent hun deugden en daden. Het verootmoedigt de geestelijke hoogmoed; laat niemand zich beroemen: ik zal nooit bezwijken! Het vertroost ons bij onze eigen zwakheid: ook deze grote mannen van God waren vlees van ons vlees! En het  dient tot verheerlijking van God, die in Zijn wijsheid ook de verkeerdheden van Zijn knechten ten goede keert. Barnabas, Paulus en de Heere, of goed, beter en best:
1) goed de liefde van Barnabas, 2) beter de heilige ernst van Paulus, 3) het beste de wijsheid van de Heere, die alles goed maakt.

In ieder opzicht  was het  goed, dat  bij deze gelegenheid beide mannen uit  elkaar gingen: oorspronkelijke geesten passen zeldzaam bij elkaar, de één kan zich in het andere moeilijk vinden; zij zijn elk  ertoe bestemd  om alleen te staan,  zonder  schade van de broederlijke gemeenschap.

Zonder twijfel was het hier Barnabas die het meest verkeerd handelde, zoals wij hem ook later te Antiochië nog eens een misslag zien begaan die tot diepe droefheid voor Paulus was (hoofdst. 18: 23).

De  tegengestelde  wegen  die  nu  beiden  inslaan,  laten  ons  de  innerlijke  tegenstelling  zien: Barnabas gaat met Markus naar Cyprus! Dat bij de eerste uitzending Barnabas en Paulus zich eerst naar het eiland Cyprus wenden, hebben wij geheel juist gevonden; maar dat Barnabas nu weer Cyprus tot zijn eerste doel kiest, is een geheel andere zaak. Het eerste oponthoud van de apostolische zendelingen op het eiland Cyprus is, uitgezonderd de bekering van de Romeinse proconsul, zonder gevolg geweest; er waren dus geen gemeenten en broeders op het eiland te bezoeken (tenminste wat een gemeente uit de heidenen aangaat). Was nu de werkzaamheid van  de  zendelingen  gericht  op  de  uitbreiding  van  het  evangelie,  dan  was  er  veel  meer aanleiding om in de verre ruimten van het heidendom de plaatsen op  te zoeken, die nog volstrekt niet waren aangeroerd door enige evangelische werkzaamheid. Daar dus nu noch het conservatieve,  noch  ook  het  progressieve  moment  van  het  Paulinische  zendingswerk  hier bepalend kan zijn  geweest, moeten wij aannemen dat  Barnabas zich ditmaal op zijn weg alleen heeft laten leiden door zijn natuurlijke relatie tot het eiland Cyprus. Hoe geheel anders is daarentegen het  begin en de voortgang  van Paulus op  de pas begonnen weg  van zijn

werkzaamheid tot verbreiding van het evangelie! Hij kiest zich in plaats van Barnabas tot metgezel op zijn weg Silas, die van Jeruzalem naar Antiochië overgekomen, door de levende en hoopvolle beginselen aldaar zich had aangetrokken gevoeld; en ook nu acht hij het nodig voor zich dat de gemeente te Antiochië hem uitzendt, opdat hij daardoor de onmiddellijke roeping van de Heere op de weg van het gemeentelijk organisme zich kan toeëigenen en bepaald tot verwezenlijking zou kunnen brengen.

41.  En  hij,  Paulus,  door  Silas  vergezeld,  reisde  Syrië  en  Cilicië  door  en  versterkte  de gemeenten,  waarvan  er  in  beide  streken  verscheidene  bestonden,  als  gemeenten  uit  de heidenen.

De weg naar Cilicië leidde van Antiochië door de zogenaamde Syrische passen, die langs de kust de enige toegang tot Syrië en Cilicië zijn. Rechts zijn hoge rotswanden langs de zee. Op de smalste plaats is deze weg nauwelijks een vierde uur breed. Van Cilicië ging vervolgens in hoofdst. 16: 1 de reis naar Lycaonië door de Tauruspassen over de hoogten van het Cilicische Taurusgebergte; de weg, die door de niet minder dan 18 geografische mijlen lange passen ging, was in die tijd een goed onderhouden weg.

Paulus begint zijn werk het eerst in Syrië en Cilicië, waar hij op zijn doorreis de gemeenten bevestigt. Dat in die provincies zich reeds gemeenten hadden gevormd (waarschijnlijk van Antiochië uit),  zien wij  uit  het  begin van het  synodaal geschrift  van Jeruzalem (vs.  23). Tegelijk  wordt  ons echter  uit  de vermelding  van deze gemeenten aldaar  duidelijk  dat  de Judaïstische  opwekking  ook  daar  vanuit  Antiochië  was  doorgedrongen.  Hoe  juist  en overeenkomstig de behoeften is het daarom dat Paulus eerst deze gemeenten bezoekt! Maar hoe gewichtig dit doel van de versterking van die verontruste gemeenten zijn mocht, het is voor Paulus toch slechts ondergeschikt. Daarom mag hiervoor niet meer dan een reizen door Syrië en Cilicië besteed worden, zijn voornaamste doel zijn en blijven de door hem gestichte Klein-Aziatische gemeenten, die hij ditmaal op de weg over land bereikt, zodat hij in hoofdst. 16: 1 eerst te Derbe en Lystre aankomt.

HOOFDSTUK 16

PAULUS’ WERK EN LIJDEN TE LYSTRE, IN AZIE EN BITHYNIE, TROAS EN FILIPPI

1. En hij kwam, toen hij op de weg, in hoofdst. 15: 41 genoemd, Tarsus aandeed, te Derbe en Lystre. En zie daar, namelijk te Lystre, was een zeker discipel genaamd Timotheüs (=" ere zij God, " of "die God vreest, " een naam bij de Grieken zeer gewoon), zoon van een gelovige Joodse vrouw, Eunice (2 Tim. 1: 5), die gelovig was geworden in Christus toen Paulus en Barnabas eerder indie stad predikten (hoofdst. 14: 6vv.), maar van een Griekse vader, die in het heidendom was gebleven.

2. Deze Timotheüs was nu ongeveer 20 jaar oud a) en van hem werd een goed getuigenis gegeven door de broeders te Lystre, om van Derbe te zwijgen, en door  de christenen te Iconium, een stad verder naar het noordwesten gelegen, waar reeds een grotere gemeente was (hoofdst. 14: 1vv., 21).

3. Paulus wilde dat deze met hem zou reizen. Aanstonds trad hij als zijn voogd op en liet herstellen wat zijn vader verzuimd had en hij nam hem en besneed hem a) omwille van de Joden, die in die plaatsen, Derbe, Lystre en Iconium, waren. Hij deed dit, opdat zij, die zich tot hiertoe niet aan Christus hadden overgegeven, aan het evangelie zich niet zouden ergeren, wanneer een onbesnedene als dienaar bij de verkondiging daarvan werd gebruikt; want zij wisten allen dat zijn vader een Griek was Ac 6: 1 en volgens hun grondstellingen hielden zij hem allen voor een bastaard, zolang hij de besnijdenis niet had ontvangen.

a) 1 Kor. 9: 20 Gal. 2: 3

In de strijd met Barnabas had Paulus Barnabas zelf moeten verliezen als helper, omdat hij Markus niet had willen meenemen; maar in plaats van deze verkreeg hij spoedig anderen, jongeren,  aan  hem  ondergeschikten  -  in  plaats  van  Barnabas  Silas  en  nu  voor  Markus Timotheüs. Silas (een vorm meer gewoon bij de Joden, maar waarvoor Paulus en Petrus zich bedienen van het volledige Silvanus) behoorde, zoals wij reeds uit hoofdst. 15: 22, 27, 32 vv. weten, oorspronkelijk tot de Jeruzalemse gemeente. En wel werd hij onder de voornaamste leden daarvan gerekend, die om hun geestesgaven in bijzonder aanzien stonden, want hij was de profeet. Met Paulus had hij gemeen dat hij ook een Romeins burger was (vs. 37). Hij was echter ook een geestverwant van hem en hij voelde zich zeker vooral tot hem aangetrokken toen hij van Jeruzalem naar Antiochië verhuisde (hoofdst. 15: 34), of tenminste toen hij zich door hem ten helper liet verbinden (hoofdst. 15: 40). Hij bleef dan ook bij de apostel op zijn tweede zendingsreis door Klein-Azië en Macedonië, totdat deze hem, toen hij van Berea naar Athene moest vluchten met Timotheüs in die stad achterliet met de aanwijzing dat zij hem spoedig  naar  Griekenland  volgen  zouden  (hoofdst.  17:  13vv.).  Naar  Athene  volgde  eens alleen Timotheüs Paulus, terwijl Silas nog te Berea werd teruggehouden; hem werd echter door Paulus een zending naar Thessalonika opgedragen (1 Thess. 3: 1vv.). Pas in Korinthe zijn beiden weer met de apostel verenigd (hoofdst. 18: 5; 1 Thess. 1: 1; 2 Thess. 1: 1 en zij blijven daar ook na diens afreis over Efeze naar Syrië (hoofdst. 18: 18vv.). Timotheüs nu is ongeveer een half jaar later met Paulus weer te Efeze samengekomen, waarschijnlijk spoedig nadat  deze  op  zijn  derde  zendingsreis  daarheen  was  gekomen  (hoofdst.  19:  1vv.)  en  hij ontving door hem zijn volle wijding tot  de dienst  van een helper van de apostelen. Silas daarentegen verdwijnt vanaf nu voor een periode van 7 jaar (van 54-61 n. Chr.) geheel uit ons gezicht en komt daarna weer tevoorschijn als een helper van Petrus te Babylon (1 Petr. 5: 12). Mogen wij een vermoeden uitspreken, zoals wij reeds meermalen in dergelijke zaken moesten

doen, dan heeft Paulus hem van Korinthe tot voortzetting van het werk, dat volgens hoofdst. 18: 23 in Kapadocië en Galatië werd aangevangen naar de landen van 1 Petr. 1: 1 verplaatst, toen  hijzelf  voor  een  geruime  tijd  zijn  vaste  woonplaats  te  Efeze  nam  en  vandaar voornamelijk de gemeenten in Europa bestuurde en leidde. Hij heeft zich daar zonder twijfel zeer werkzaam betoond tot verdere uitbreiding van het christendom, zodat op die plaats bij Petrus de omvang, die de kerk tot die tijd had gekregen, een veel uitgebreidere is dan Paulus die in vs. 6 van ons hoofdstuk en in hoofdstuk 18: 23 haar heeft kunnen geven. Weliswaar trof bijna  gelijktijdig  vooral  de  Galatische  gemeenten  een  grote  druk  door  de  Judaïstische dwaalleraars; wij zien daarom Silas, toen hij met Paulus in het jaar 60 naar Rome ging en hij van zijn zijde dringend een vergoeding van apostolisch gezag nodig had, zich tot Petrus te Babylon  wenden,  die  hem  zijn  bijzonder  gezag  ook  werkelijk  in  de  beide  door  hem geschreven brieven ten gunste van de Paulinische leer deed bemerken (vgl. Aanm. II Nr. 4). Verder weten wij niets meer van Silas. Wanneer de kerkelijke traditie van zijn persoon twee mannen maakt, een Silas en een Silvanus  en de eerste bisschop van Korinthe, de andere bisschop van Thessalonika laat  zijn, dan heeft zij ook hier zeer weinig gevoel aan de dag gelegd voor het pragmatisme van de nieuwtestamentische geschiedenis en zou beter gedaan hebben, als zij sprak van een Silas of Silvanus als eerste bisschop van Ancyra of Nicea. Wat nu Timotheüs aangaat, zo is het ten eerste de vraag, welke van beide bovengenoemde steden zijn verblijfplaats is geweest, Derbe of Lystre, omdat het "aldaar" in vs. 1 door het ene deel van de uitleggers, hetgeen toch het meest voor de hand ligt, als Lystre, door het andere deel als Derbe wordt verklaard, omdat men gelooft in hoofdst. 20: 4 de grondtekst zo te moeten verstaan dat het "van Derbe" niet op Gajus maar op Timotheüs slaat, waarbij ook het "en" voor Timotheüs een andere plaats zou verkrijgen ("van de Thessalonicensen Aristarchus en Secundus en Gajus (hoofdst. 19: 29) en van Derbe Timotheüs. De strijd kan niet voldoende worden  beslist.  In  dergelijke  gevallen  doen  wij goed  bij de  gewone  vertaling  te  blijven, hetgeen wij hier met des te meer vertrouwen kunnen doen, daar de medegedeelde opvatting van de tekst hoofdst. 20: 4 toch zeer bedenkelijk is; wij hebben dus goede redenen Timotheüs te houden voor iemand die te Lystre was geboren. Hij was, toen Paulus en Barnabas in het jaar 48 in zijn vaderstad kwamen, 16 à 17 jaar oud. Zijn moeder Eunice, die met zijn Griekse vader in een gemengd huwelijk leefde, had hem, in gemeenschap met haar eigen moeder Loïs, die nog leefde, een eveneens vrome Jodin (2 Tim. 1: 5) vlijtig van zijn vroegste kindsheid in de heilige schriften van het Oude Testament onderwezen (2 Tim. 3: 15). De vader had het toegelaten, maar voor zichzelf wilde hij van het Jodendom niets weten en ook had hij de zoon niet aan de besnijdenis willen onderwerpen. Wat nu voor de moeder en grootmoeder veel pijn in het hart gaf, moest ook nog des te smartelijk zijn, omdat zo’n gemengd huwelijk volgens de Talmudische  stellingen  alleen  dan  volkomen  wettigheid  kreeg,   als  de  zonen,   daaruit voortgekomen, in Gods genadeverbond met Israël door de besnijdenis werden opgenomen, op dezelfde wijze als de Rooms-Katholieke kerk  een gemengd  huwelijk van haar  leden met Hervormden alleen goedkeurt, wanneer de kinderen uitsluitend in de Katholieke kerk worden opgevoed. Intussen waren er te Derbe en Lystre, zoals wij dat eerder moesten vaststellen, slechts weinig Joden, die daarom ook geen eigen synagoge hadden. Zij moesten zich dus onder de overmacht van de Grieken buigen en Eunice en Loïs konden het nu niet doorzetten, dat haar zoon of kleinzoon besneden werd. Dit  gebrek aan besnijdenis, zo moeten wij uit hoofdst. 15: 1 besluiten, verhinderde niet dat Timotheüs zich in gemeenschap van moeder en grootmoeder door de doop in het christelijk genadeverbond liet opnemen, hetgeen of nog tijdens de aanwezigheid van Paulus en Barnabas in hoofdst. 14: 8-21, of toch spoedig daarna is geschied. Toch hield Paulus het bij zijn terugkeren drie jaar later voor goed, de besnijdenis aan Timotheüs te laten gebeuren, opdat hier alle gerechtigheid zou worden vervuld en aan het Joodse  gevoel van  recht,  dat,  zoals  wij zo-even  opmerkten,  tot  volle  wettigheid  van  de kinderen van een gemengd huwelijk hun opname onder het volk van Abrahams zaad eiste,

genoegdoening te geven tegenover de heidense willekeur, waaronder het zich tot hiertoe in de druk had bevonden. Hij sneed zo dadelijk aan die verkeerde verklaring van zijn leer (hoofdst. 21: 21), zoals die later bij de Joden gewoon werd, alle grond af, zodat alleen boosaardige laster zo tegen hem kon spreken. Volgens het natuurlijk recht, in zoverre de man het hoofd van de vrouw is en dus het dominerend deel in het huwelijk (Ef. 5: 22v.), had Timotheüs, als uit  de  heidenen  voortgekomen,  aan  de  besnijdenis  niet  hoeven  te  worden  onderworpen, evenmin Titus in Gal. 2: 1vv. Had Paulus zich alleen tegenover dit recht geplaatst gezien, dan zou hij hem ook nooit daaraan hebben onderworpen, noch om de wil van de ongelovige Joden, noch om de gelovige Judaïsten (Gal. 5: 1v.). Hier kwam integendeel het theologische recht in aanmerking, zoals de apostel dat in 1 Kor. 7: 14 voorstelt, dat namelijk in gemengde huwelijk het kind tot het hogere godsdienstige standpunt (Rom. 9: 4v. ; 3: 1v.) moet worden gerekend. Dientengevolge was Timotheüs eigenlijk door God in de besnijdenis geroepen, al was deze hem door zijn vader onthouden en hij moest dus volgens de grondstellingen in 1 Kor. 7: 17vv. uitgesproken, ook in de besnijdenis blijven, wat hier daarin bestond dat het verzuimde aan hem hersteld werd. Paulus zou wat hij hier deed ook wel gedaan hebben, als het niet in zijn bedoeling had gelegen, de jongeling als helper in de dienst van de zending op zijn reizen mee te nemen. Maar nadat hij dit plan had opgevat moest hij zich des te meer haasten om Timotheüs in de ogen van de Joden van die landstreek, die van het heidense standpunt van zijn vader wisten en hem, zo lang hij nog onbesneden was, enigermate als kind van een ongeregeld  huwelijk  beschouwden,  te wettigen.  Spoedig  nadat  dit  geschied  was, werden profetische stemmen in de gemeente gehoord, zoals wij uit 1 Tim. 1: 18; 4: 14; 6: 12; 2 Tim. 1: 6 op Timotheüs wezen als bijzonder door God tot het heilige werk verkozen en veel vrucht   van   zijn   arbeid   voorspelden.   Daarom   liet   Paulus   hem   in   een   openbare godsdienstoefening een belijdenis van zijn geloof afleggen, maar zegende hem nu ook met oplegging van de handen en onder bijstand van het collegie van oudsten. Wij vinden verder bijv. ten opzichte van Titus, over wie wij bij hoofdst. 18: 23 moeten spreken, een dergelijk gedrag  nergens  aangeduid.  Het  geheel  moet  dus  bij  Timotheüs  een  bijzondere  betekenis hebben en deze heeft het ook in verband met alle bijzondere omstandigheden. Wij hebben vroeger  gezien  hoe  Barnabas  Markus  als  helper  wilde  opdringen  en  toen  zijn  wil  niet doorging, zich liever zelf van Paulus afscheidde, dan dat hij diens mening toegaf. Daarvoor moest nu Timotheüs de apostel een vergoeding zijn en dan bewijzen de profetieën omtrent hem in 1 Tim. 1: 18; 4: 14 dat voor de helper van mensenzijde opgedrongen, maar die Paulus had afgewezen, hem nu in de gekozene een helper was ten deel gevallen, door God gegeven en door God begenadigd. Zo is het een dankbare aanname van zo’n geschenk, als Paulus de door de Heilige Geest tot het werk geroepene aan een zelfde wijding tot het ambt onderwerpt, als eens aan hem en aan Barnabas was volbracht (hoofdst. 13: 2v.). Daarmee was het van Godswege  gesanctioneerde  en  kerkelijk  geïnaugureerde  werk  van  de  heidenbekering,  dat oorspronkelijk op twee dragers was gesteld, maar door de tergiversatie of rugtoekering van Barnabas in dit karakter was geschonden en voortaan nog meer zou worden geschonden ("Ga 2: 11"en "Ac 18: 23, weer geheiligd en kon het een nieuwe poging onder de bijstand van de Heere doen. Gedurende ongeveer 12 jaar tot aan de tijd van de vervaardiging van de brief aan de Hebreeën, waar hij in hoofdst. 13: 23 nog eens wordt genoemd, kan de werkzaamheid van Timotheüs worden nagegaan (zie over het einde van zijn loopbaan bij Openb. 2: 13). Op de gehele reis  van Lystre tot  Berea (vs.  4-17: 12)  staat  hij nog op  de achtergrond  als een toekijkende medereiziger  en een leerling  van Paulus en Silas; hij ondergaat  niets van de rampen, die dezen te Filippi en Thessalonica overkomen; maar reeds te Berea laat de apostel hem met Silas achter, als hij zelf in de nacht over de zee naar Athene ontwijkt en als Silas vervolgens  hem  naar  Athene  nareist,  wordt  Timotheüs  door  Paulus  naar  Thessalonika gezonden, om bericht te ontvangen omtrent de toestand van de christenen aldaar onder de vervolging, die over hen is gekomen en hen in hun smart te troosten (hoofdst. 17: 13-15; 1

Thess. 3: 1vv. In gemeenschap met Silas komt hij later bij Paulus te Korinthe en neemt hij daar eveneens deel aan de stichting van de gemeente (hoofdst. 18: 5; 2 Kor. 1: 19 Maar als de apostel van Korinthe naar Efeze afvaart om van hier verder te komen naar Jeruzalem en uiteindelijk naar Antiochië (hoofdst. 18: 18vv.), blijft hij daar nog langer met Silas. De laatste neemt,  zoals  boven  is  aangewezen,  bij  de  aankomst  van  Paulus  te  Efeze  op  zijn  derde zendingsreis (hoofdst. 18: 23; 19: 1) de leiding en verzorging van de gemeenten in Frygië, Galatië en Capadocië op zich, en bekleedt voortaan een plaats, die meer zelfstandig en naast die van de apostel is; Timotheüs daarentegen, die naar Efeze overgaat, wordt door Paulus gevormd tot  een apostolische vicarius en bij de  aanleiding,  die zich na een geruime tijd aanbiedt, ook tot zo’n ambt aangesteld. Dat is volgens onze berekening in de zomer van het jaar  56  geschied,  toen  Paulus  onder  geleide  van  Titus  de  reis  door  Macedonië  naar Griekenland begon, die in de Handelingen van de apostelen niet vermeld is en waarover wij later moeten handelen ("Ac 19: 20. Hij liet, toen zij de reis aanvingen, Timotheüs als zijn plaatsbekleder achter en schreef van Korinthe uit de eerste van de twee aan hem gerichte brieven. Wij voeren echter daarmee gebeurtenissen aan die van te ingewikkelde aard zijn om de verdere loopbaan van Timotheüs reeds tot het einde te kunnen voorstellen. Wij zullen daarom de zaak weer opvatten op een geschikte plaats.

4. En toen zij de steden, eerst Derbe en Lystre en dan ook Iconium en Antiochië (hoofdst. 14: 20v.)  doorreisden,  gaven  zij  hun,  de  christenen,  die  in  elke  stad  aanwezig  waren,  de verordeningen over  die door  de apostelen  en de ouderlingen te Jeruzalem goedgevonden waren, om die te onderhouden Ac 15: 23.

5. De gemeenten dan werden bevestigd in het  geloof (vgl. hoofdst. 15: 31v.) en werden dagelijks overvloediger in getal (hoofdst. 2: 47; 9: 31).

De vrucht van de gehele inspectiereis van de apostel van Syrië tot Lycaonië en Pisidië vat Paulus samen in deze slotzin. "Buitengewone voortgang" roept Bengel daarbij uit: in getal en tevens in de groei van het geloof!

Zolang de vrees voor de bezwarende wet van Mozes in de gemeente aanwezig was, werd de loop van het evangelie tegengehouden; zodra Paulus deze verdreef volgde een schone groei. Laat ons toch in onze gemeenten waken en nagaan, welke valse mening of gewoonte de zegen van onze prediking in de weg staat.

B.  Vs.  6-15  Het  voornaamste  doel  van  de  ondernomen  reis,  dat  van  een  bezoeken  en versterken van de eerder gestichte gemeenten, is reeds vervuld: nu wordt de apostel verder voortgedrongen. De Heere laat hem echter alleen in een deel van Frygië en in het land Galatië werkzaam zijn tot uitbreiding van Zijn rijk. Hij houdt hem terug van het westelijk gedeelte van Klein-Azië en van Bithynië, waarheen hij graag zou gereisd zijn en als hij nu tot aan de stad  Troas  in  het  gebied  van  dezelfde  naam  aan  de  westkust  van  het  werelddeel  is aangekomen, wijst Hij hem door een nachtgezicht naar Macedonië. Hier is Filippi de eerste stad, waarheen de reis gaat en in deze stad is de purperverkoopster Lydia, die uit Thyatira daar haar woonplaats heeft  gevestigd, met  haar huis het  eerste begin van een christelijke gemeente, die spoedig daarop ontstond.

6. Van Antiochië in Pisidië gingen zij niet naar Perge in Pamfylië (hoofdst. 14: 24v.), omdat daar nog geen gemeente was, die zij hadden kunnen versterken en het Jeruzalemse besluit meedelen.  En  toen  zij  Frygië  en  het  land  van  Galatië  doorgereisd  hadden  en  zich  nu waarschijnlijk naar Lydië in het westen wilden wenden, werden zij door de Heilige Geest

verhinderd het woord in Azië te spreken, dat is in de kustlanden van Voor-Azië, waartoe ook Lydië behoorde (hoofdst. 2: 9; 6: 9).

7. En toen zij zich meer noordwaarts richtten en bij Mysië gekomen waren, poogden zij, daar zij ten gevolge van de terughouding van de Heilige Geest ook hier niet konden prediken, naar Bithynië te reizen, om daar werkzaam te zijn; en de Geest liet het hun niet toe, omdat ook deze streek hun tegenwoordig arbeidsveld niet moest zijn.

8. En toen zij Mysië voorbij waren, om verder naar het westen te komen, kwamen zij te Troas.

Het bericht van Lukas is hier zeer kort en samenvattend. Het is alsof hij niet kon wachten de apostel naar Europa over te brengen en zich daarom zo spoedig mogelijk uit Azië haastte. Zijn woorden zijn in de grondtekst in de kortste vormen voorgesteld, vooral als wij in vs. 6 de gewone lezing volgen. Om nu de moeilijkheden, die hieruit voor het goed begrip voortkomen, weg te nemen, houden wij ons in de eerste plaats aan  hetgeen zeker is, dat  de reis van Antiochië in Pisidië naar het noorden ging door dat gedeelte van Frygië, dat onmiddellijk daaraan grensde en ongeveer tot Synnada en Amorium zich uitstrekte en zich vervolgens noordoostelijk naar Galatië met zijn steden Pessinus en Ancyra wendde. In deze beide streken werd werkelijk zendingswerk verricht, doch waarschijnlijk in het eerste nog weinig vrucht gezien. Pas Silas zal na zijn overgaan op het arbeidsveld sedert het jaar 54 n. Chr. betere gevolgen hebben gehad, en nu wordt  in 1 Petr. 1: 1 dat gedeelte van Frygië, dat hier in aanmerking komt, met Galatië tot één gerekend, of het zal mede bedoeld zijn bij "Azië, " waarbij wij dan hoofdzakelijk aan Mysië moeten denken. Daarentegen stichtte Paulus reeds toen de gemeenten in Galatië, die van zoveel betekenis zijn geworden en waaraan hij drie jaar later  de  brieven  aan  de  Galaten  richtte.  Deze  streek  van  Klein-Azië  (ook  Gallograecia genoemd) heeft zijn oorsprong en naam te danken aan het intrekken van de stammen van de Trocmi,  Tolistoboji  en  Tectosages,  die  door  de  oude  schrijvers  worden  voorgesteld  als Galaten, Galliërs of Kelten. Deze verlieten in de derde eeuw v. Chr. hun oorspronkelijke verblijfplaatsen aan de linker Rijnoever, trokken langzaam langs de Donau naar Thracië en Griekenland en richtten daar verschrikkelijke verwoestingen aan. Door Brennus bij Delfi, de plaats   van  het   orakel,   verslagen   en   door   honger   en  kou   voortgejaagd,   gingen  de overblijvenden in het jaar 277 v. Chr. onder Leutar en Leonar naar Azië over en bewezen in het begin aan de koning Nikomedes van Bithynië krijgsdiensten. Spoedig daarna toen steeds nieuwe scharen aankwamen, maakten zij zich meester van die landen, zodat ook de koningen van Syrië hun schatting moesten betalen (vgl. 2 Makk. 8: 20, totdat  Attalus,  koning van Pergamus  omstreeks  het  jaar  230  hen  overwon.  Vanaf  die  tijd  bleven  zij  tot  het  oude Groot-Frygië tussen de rivier Sangarius in het westen en Halys in het  oosten beperkt. De Trocmers bewoonden nu  het  gebied  ten oosten van Halys met  de hoofdstad  Tavium,  de Tectosagen het gebied ten westen van deze rivier met Ancyra en de Tolistobojers het gebied aan  de  Sangarius  met  Pessinus  als  hoofdstad.  Alle  drie  de  streken,  elk  in  vier  kantons verdeeld,  die  onder  even  zoveel  viervorsten  stonden,  hadden  hun  gemeenschappelijke landdagen en behielden temidden van de Aziaten hun eigen taal en gewoonten; ook toen Frygische en Griekse invloeden langzamerhand optraden en de beschaving bij hen wijzigden, bleven zij toch in de taal nog lang aan de oude nationale wijze trouw. Het is niet zonder belang als Hiëronymus, die zelf geruime tijd in Gallië en ook in Galatië was, de opmerking maakt  dat  de taal van de Galatiërs,  van wie het  land,  nadat  het  een tijd  lang  onder  de opperheerschappij van de koning Mithridates VII van Pontus was gekomen, maar zich later nog lang tegenover de Romeinen in zijn zelfstandigheid had staande gehouden, tenslotte (in het jaar

26)  toch tot  een Romeinse provincie werd  en daar  met  Lycaonië samen  een  stadhouder verkreeg, dezelfde was als die in de omtrek van Trier gesproken werd. De Trevirers, op wie hij doelt,  behoorden tot  de Germaanse taalstam en wij vinden overigens ook  sporen dat tenminste de Tectosagen van Germaanse afkomst waren (Caesar d. b. Gall. VI 24); deze nu moeten  ook  wat  taal  en  gewoonten  aangaat,  op  de  beide  andere  volken  van  Gallische nationaliteit, op de Trocmers en Tolistobojers bepaalde invloed hebben gehad, daar volgens de staatsinrichting van de Galaten hun vorsten rechtspraken en niet  de priesters, hetgeen volgens Caesar (de b. gall. VI 13 en 23) een belangrijk onderscheid was tussen de Galliërs en de  Germanen.  Ook  moet  een  leger  van  kruisvaarders,  toen  het  naar  Galatië  kwam,  met verwondering opeens het Beierse dialect hebben vernomen. Zo zouden wij dus in de bekering van de Galaten het begin van de kerkgeschiedenis, zo niet van Duitsland, dan toch van de Duitsers  voor  ons  hebben.  En  als  nu  tenslotte  het  6e  vers  wordt  opgevat  zoals  goede handschriften dat doen: "zij reisden door Frygië en het land van Galatië, daar zij door de Heilige Geest verhinderd werden het Woord in Azië te spreken", dan is de oorspronkelijke bedoeling  van  Paulus  en  zijn  metgezellen  geweest  om van  Antiochië  in  Pisidië  naar  het westen  te  gaan  (Apamea,  Kolosse,  Laodicea  enz.).  Reeds  nu  ontvingen  zij  echter  de goddelijke  aanwijzing  om het  westelijk  land  aan  de  kusten  van  Voor-Azië  geheel buiten beschouwing te laten; om die reden wendden zij zich naar het noorden, waar zij in Frygië en vooral in Galatië een hun gegeven arbeidsveld vonden. Is dat zo, dan blijkt daaruit hoe vroeg reeds door de Heer van de kerk de hoge plaats in Zijn rijk en het groot gewicht daarvoor is aangewezen, waarmee later het Duitse volk door Hem verwaardigd zou worden voor de tijd van  de  heidenen,  waarvan  Hij  in  Luk.  21:  24  spreekt.  Daar  Paulus,  de  apostel  van  de heidenen, slechts tot  Rome zal kunnen voortdringen, Rome echter nog niet  het  eigenlijke toppunt is van de ontwikkeling van de kerk in het westen, maar deze haar laatste zwaartepunt heeft in het Duitse volk (?), dan moet hij reeds nu hier in Klein-Azië dat Duitse volk in beginsel tot de Heiland leiden. Opdat dit zal gebeuren, grijpt de Heere als het ware met beide handen in in zijn zendingsloop en geeft daaraan de wending, die deze moet hebben. Eerst doet Hij dat met de rechterhand, daar Hij hem door Zijn Geest weerhoudt het Woord te spreken in Carië, Lydië, Mysië, het Azië in bijbelse zin en hem daardoor naar het noorden dringt naar het bovengenoemde deel van Frygië.  Vanhier  zou dan de apostel wel die richting  inslaan en datgene geprobeerd hebben waarvan in vs. 7 sprake is, maar volgens Gal. 4: 13vv., dat wij nu nog niet nader kunnen verklaren, dwong hem lichamelijke zwakheid, een toevlucht in Galatië te zoeken, daar het reizen voor een tijd uit te stellen en voor enige tijd daar te blijven. Het blijft  wel zeer  duister,  zowel van welke aard die lichamelijke zwakheid  geweest  is en in hoeverre die samenhangt met de "doorn in het vlees" in 2 Kor. 12: 7vv., waarover wij later zullen handelen, als ook welke omstandigheden er nu aanleiding toe gaven dat de apostel juist naar Galatië ging, om daar te worden opgenomen en de tijd van zijn herstel af te wachten. Maar uit bovengenoemde tekst blijkt toch duidelijk dat Galatië een land was, niet in de eerste plaats  door  hen  opgezocht  in  het  belang  van  de  zending,  maar  in  zijn  ogenblikkelijke persoonlijke nood en dat het tot een gezegend arbeidsveld in de dienst van het Godsrijk werd zonder zijn eigenlijke bedoeling, boven bidden en denken. Nu is het lijden dat hem in zo’n buitengewone toestand heeft gebracht, als het ware de linkerhand van de Heere geweest, die bij  hetgeen  de  rechterhand  reeds  had  gedaan,  nog  het  hare  voegde  om  Galatië  als  een gewichtige steen in de bouw van Zijn rijk in te voegen. Waarschijnlijk kwam Paulus eerst naar  Pessinus.  Evenals  hier  bevond  zich  ook  te  Ancyra  een  Joodse  gemeente,  die  in voortdurende betrekking tot Jeruzalem leefde. Het ligt nu voor de hand om aan te nemen dat het eigenlijk zijn volksgenoten waren, tot wie hij in zijn zwakheid zijn toevlucht nam, maar deze juist  om zijn verbintenis met  Judea, waar men zo  vijandig gezind tegen Paulus was (hoofdst. 21: 21), hem van zich stootten, terwijl daarentegen heidense families hem des te bereidwilliger  opnamen  en  des  te  liefdevoller  hem  herbergden.   Het   waren  dan  ook

voornamelijk heidenen, bij wie de prediking van het evangelie ingang vond, terwijl van de Joden  zich  slechts  weinigen  aansloten  aan  de  christelijke  gemeente,  die  nu  ontstond. Daarentegen vonden later na het tweede oponthoud van de apostel in Galatië (hoofdst. 18: 23) zijn Judaïstische tegenstanders hierin een aanstoot en zetten ook de christenen uit de heidenen tegen hem op. Ontvlambaarheid aan de ene en wankelmoedigheid aan de andere zijde waren volgens het  getuigenis van de ouden reeds vanouds Gallische karaktertrekken. Deze aard toonde zich ook bij de Galatiërs, die voor twee derde tot de Gallische nationaliteit behoorden, want zo vol geestdrift als zij zich in het begin bij het woord van God hadden aangesloten, zo spoedig waren zij later toegankelijk voor de verleidingen van de dwaalleraars. Paulus schijnt, zoals boven te kennen is gegeven, met zijn gezellen bij het eerste doortrekken van het land, waarvan hier sprake is, tot Tavium te zijn doorgedrongen. Zo is het duidelijk dat zij bij hun verder  voortreizen,  nadat  zij  het  gebied  van  de  Tektosagen  en  Tolistobojers  hadden doorgereisd volgens de inhoud van vs. 7 bij Mysië kwamen, deze streek naderden om vandaar van de noordoostelijkste hoek van het hun verboden deel van Klein-Azië af hun tocht naar Bithynië aan de Zwarte zee voort te zetten. De Geest liet het hun echter niet toe. Hun bleef, daar de reis naar het westen ging, niets over dan door Mysië te trekken, terwijl zij eerder slechts de hoek daarvan hadden aangeraakt, maar zich toch op deze weg van alle prediking hadden  onthouden  totdat  zij uiteindelijk  in  Troas,  de  noordwestelijke  top  van  de  streek, aankwamen. In ruimere zin omvat Troas het gebied aan de zeekust van Klein-Azië. Dit is ongeveer 50 vierkante mijlen groot, strekt zich van de Adramytische zeebaai in het zuiden tot de Hellespont (tegenwoordige Dardanellen) in het noorden uit en wordt naar alle richtingen heen doorsneden door het Idagebergte, dat 4600 voet hoog is. In het oostelijk deel daarvan, op één van de vooruitstekende hoogten van de Ida had eens het oude Ilium of Troje gestaan met zijn  burcht  Pergamus,  beroemd  door  de  strijd  tussen  Europa  en  Azië,  waarin  de  stad omstreeks 1184 v. Chr verwoest werd. Enige eeuwen later ontstond door de binnengetrokken Aetoliërs een Nieuw-Ilium, dat enige uren dichter aan de zee lag. Het verkreeg van Alexander de  Grote  en  van  de  Romeinen  vele  vrijheden,  maar  is  nu  evenals  het  oude  spoorloos verdwenen.  Onmiddellijk  aan  de  zee  bouwde  Antigonus,  één  van  de  opvolgers  van Alexander, ter ere van deze laatste de stad Alexandrië-Troas, waarheen Caesar, volgens het bericht  van Suetonius, zelfs de zetel van het  Romeinse rijk dacht  te verplaatsen, hetgeen echter  niet  tot  volvoering  kwam.  Nog  vindt  men  aanzienlijke  ruïnen  van  een  haven, verscheidene tempels en theaters, alsook een waterleiding vanaf de Ida. Dit is dan de stad, waarvan hier in hoofdst. 20: 5v. en in 2 Kor. 2: 12 en 2 Tim. 4: 13 gehandeld wordt. Nu heet de plaats Eski Stamboel. Wordt nu hierboven tot twee maal toe melding gemaakt van een inwerking van de Heilige Geest op de rechten van het apostolische zendingswerk, ten gevolge waarvan de gehele uitgestrekte streek tussen Antiochië in Pisidië en Troas aan de zeekust als een nu nog niet te ontginnen arbeidsveld braak blijft liggen en slechts een klein gedeelte van Frygië en dus Galatië in het bereik van de kerk wordt gebracht, dan zijn wij genoodzaakt hier een  buitengewone  aanwijzing  van  de  Geest  aan  te  nemen,  die  nader  in  de  zes  oudste handschriften wordt aangegeven door de uitdrukking "de Geest van Jezus". Die aanwijzing rust nu daarop dat volgens de wil van de Heere, die door Zijn apostelen Zijn werk op aarde voortzet nadat de hemel Hem heeft opgenomen (hoofdst. 1: 1; 3: 21), de verbreiding van het evangelie, die tot hiertoe had plaatsgehad in een opeenvolging ten gevolge van natuurlijke aanknopingspunten, een sprong doet. Zij moet nu op het grote rijke werelddeel, waar vanouds de zonen van Jafet wonen, het oog vestigen, opdat Jafet zal wonen in Sems tenten (Gen. 9: 27; 10: 5). Dit nu wordt teweeggebracht door een innerlijke werking van de Geest van de waarheid, die niet alleen tot kennis van Zijn woord en van Zijn geheimen in alle waarheid leidt, maar ook tot werkzaamheden en besluiten die het rijk van God aangaan, al kunnen wij in dit geval ook niet nader aanwijzen, waarin die werking heeft bestaan en hoe nu de boden van God in staat waren om ze juist op te vatten en op hun juiste waarde te schatten; misschien

wordt hier, evenals in hoofdst. 13: 2 gehandeld van profetische aanwijzingen; dan zou het Silas zijn geweest die ze in de eerste plaats ontving en daarop aan de anderen meedeelde, want Silas bezat de gave van de profetie (hoofdst. 15: 32).

9. En door Paulus werd  in de nacht, toen hij in gebed en overdenking was, een gezicht (hoofdst. 9: 10; 10: 3; 18: 9 gezien. Er stond een Macedonisch man, kenbaar aan klederdracht en taal, die hem smeekte en zei: Kom over naar Macedonië en help ons, opdat onze zielen behouden worden, want gij kent het evangelie, dat daartoe leidt.

Het uur van het begin van de bekering van Europa, dat spoedig het hoofdtoneel zou worden van de wonderen van het evangelie, van de kerk, was nu geslagen. Paulus was de man die de Heere had verkoren om Zijn werk in Europa aan te vangen; en zo groot als deze roeping en dit doel was, op zo’n diep ernstige wijze werd hij voorbereid. Zelfs in Klein-Azië was het nog alleen die kleine afbeelding van Europa, Galatië, waar de Geest hem nog liet blijven (vs. 6), overal elders dreef deze hem voort.

Deze nacht was het gewichtig moment, waarop het de apostel door een buitengewoon teken van de Heere werd geopenbaard en verzegeld dat het "verre", waarop hij van het begin van zijn werkzaamheid was gewezen (hoofdst. 22: 21) nergens anders dan in Europa te zoeken was. BAUMGARTEN).

Aan dit gewichtig ogenblik hing de evangelieprediking van Europa en alle zegeningen van de nieuwere beschaving. De apostel had dat gezicht zeker wel niet in de droom, maar wat veel waarschijnlijker is, gedurende het gebed (vs. 25, 10: 30vv.).

Trouwe knechten van Jezus zijn zij, die dag en nacht voor God wandelen en ook in hun nachtwaken naar de wil van God vragen.

De Macedoniërs wisten nog niets van Paulus en niets van Jezus; een man uit Macedonië kon daarom nog niet naar Troas komen en de apostel halen om te helpen; maar God wist dat de Macedoniërs met alle Grieken op hun eigen wegen (hoofdst. 14: 16) in een ontzaglijk verderf waren  gekomen  en  aan  het  stomme  smeken  van  hun  ellende  geeft  Hij  woorden  in  het hulpgeschrei van de Macedoniër, die in het gezicht van Paulus verschijnt. Deze nu heeft het gezicht met vreugde verstaan en met de verhindering van de Geest om in Azië het woord te spreken samen in het hart bewaard.

Het grote geroep om het zendingswerk: "Kom over en help ons! "
1) hoe het uit de wereld tot de christenheid klinkt, om ons haar ellende te tonen en onze helpende liefde op te wekken; 2) hoe dit ook uit de christenheid ten hemel moet oprijzen, om de Heere om hulp te vragen, dat Hij ons de rechte weg zal aanwijzen en de heidenen het hart openen.

10.  Toen hij nu  dit  gezicht  gezien had en het  de volgende morgen aan zijn metgezellen verhaalde, zochten wij terstond een gelegenheid om naar Macedonië te reizen (want nu trad ook ik, de schrijver van de Handelingen der apostelen, Lukas als medereiziger op "Ac 15: 35, daar wij eruit  opmaakten dat  de Heere ons geroepen had, daar Hij door  Zijn  Geest  ons verhinderde het woord in Azië (vs. 6) te spreken en ook het gaan in Bithynië niet toestond (vs. 7) en dat Hij wilde dat wij naar de Macedoniërs zouden gaan om hun het evangelie te verkondigen. Wij zochten dus naar een schip ten einde daarheen te gaan.

11. Wij vonden spoedig een schip. Van Troas afgevaren, kregen wij een zeer gunstige wind, die de snelheid van het schip zeer bevorderde (hoofdst. 21: 1) en koersten wij recht naar Samothrace, een eiland in de Egeïsche zee, eerst door Thraciës bevolkt, maar hun later door de Samiërs ontnomen; en de volgende dag kwamen wij in Neapolis, een havenstad aan de zuidkust van Macedonië, nu Oud-Kawala genaamd.

12. En vandaar kwamen wij, na 2 1/2 mijl over land gereisd te hebben, in Filippi, de eerste stad van dit dichtstbijgelegen deel of streek van Macedonië, een kolonie. En wij verbleven enkele dagen in die stad, voordat  wij de gelegenheid hadden de mensen het  evangelie te verkondigen.

Filippi is die stad,  waar  voor  de poorten in het  jaar  42 v.  Chr.  de beroemde slag werd geslagen, waarin de laatste strijders van de republiek, Brutus en Cassius vielen. De gevolgen van de overwinning, die toen Octavianus samen met Antonius en Lepidus haalde, was dat nu de bodem was gewonnen tot oprichting van het Romeinse keizerrijk, dat dan ook 11-12 jaren later na de slag bij Actium tot stand kwam (1 Makk. slotwoord Nr. g. d). Daarmee was dat beeld tot gehele verwezenlijking gekomen, dat Nebukadnezar ongeveer 630 jaar geleden in de droom  had  gezien  (Dan.  2).  Het  vierde  koninkrijk,  hard  als  ijzer,  was  nu  in  een  enkel persoonlijk opperhoofd aanwezig. Evenals in de geboorte van Christus onder keizer Augustus de steen zonder handen werd afgehouwen, die het beeld aan zijn voeten slaan en vermalen zou Lu 2: 5, zo komt nu, bij het overgaan van de evangelische prediking van de zaligheid naar Europa, deze steen tot datzelfde doel als het ware van de berg gerold. Dan is het niet zonder betekenis, dat deze juist daar als eerste stoot en dat het koninkrijk van Christus juist daar zijn eerste grond legt, waar 94 jaar geleden het koninkrijk van de Romeinse Caesar de bodem veroverde,  waarop  het  zich  met  zijn  voeten  kon  plaatsen.  Eveneens  is  het  niet  zonder betekenis dat in een nachtgezicht de apostel van de heidenen uit Azië wordt geroepen; Paulus ontving zijn gezicht na gebed en overdenking in wakende toestand, terwijl Nebukadnezar het zijne in een droom had, nadat hij, nadenkende hoe het toch verder zou gaan, was ingeslapen. De ruïnen van Filippi bevinden zich bij de tegenwoordige Turkse stad Drama in het dorp Filiba. In de tijd dat Paulus daar aankwam, bestond de plaats 410 jaar. Op de plaats van het dorp  Krenides,  dat  uit  krijgskundig  oogpunt  zeer  belangrijk  is,  ten  westen  van  de  rivier Nestus, bouwde namelijk Koning Filippus van Macedonië, de vader van Alexander de Grote, in het jaar 358 v. Chr. de stad, die naar zijn naam genoemd is. Zij lag meer dan zes mijl noordoostelijk van Amphipolis op een hoogte  en  had  in de naburige bergen goudmijnen, alsook  een  grote  rijkdom  van  bronnen,  waarvan  er  één  in  vs.  19  bedoeld  is.  Romeinse kolonisten hadden na de eerder vermelde slag de stad bevolkt en daar de Romeinse zeden verbreid (vgl. vs. 20v.). Keizer Augustus had ze met het zogenaamde Jus Italicum begiftigd. Waar zij in ons tekstvers "de eerste stad van dit deel van Macedonië" genoemd wordt, hebben wij niet  met  Luther aan een hoofdstad te denken. De Romeinen hadden het  land in  vier districten  verdeeld.  Amphipolis  was  de  hoofdstad  van  het  geheel  en  Thessalonika  (vgl. hoofdst. 17: 1) van dit deel. Lukas wil ermee zeggen: Paulus en zijn reisgezellen wisten uit het gezicht, dat de apostel ten deel viel, dat het roepen van de Heere hem naar Macedonië wees (vs. 10); maar waarheen zouden zij zich het eerst wenden? Het antwoord op deze vraag geven zijzelf doordat zij het naastbijliggende kozen, namelijk a) het oostelijk of voorste deel van Macedonië (Macedonia prim a) en b) in dit deel de oostelijkste of voorste stad, en dat was juist Filippi. Zij hadden dus te Troas bij hun afvaren dit punt reeds op het oog gehad. Nadat zij dan te Neapolis waren aangeland, bleven zij zich daar nog niet, omdat deze havenplaats nog  tot  Thracië  werd  gerekend,  maar  gingen  dadelijk  meer  landwaarts  in.  Dat  ook  de bijvoeging een "kolonie" niet zonder doel door Lukas gemaakt kan zijn, is duidelijk. Filippi met  zijn  Italiaans  recht  in  het  verre  Oosten  van  Europa,  zegt  Baumgarten,  was  een

vertegenwoordiging van Italië en van zijn middelpunt, de Romeinse wereldstad; Italië met zijn  middelpunt  Rome,  stelde  zich  dus  dadelijk  toen  de  apostel  Europa  betrad,  als  het eigenlijk doel van deze nu ingeslagen loopbaan aan hem voor (hoofdst. 19: 21; 23: 11; 28: 14vv.).

13. En op de dag van de sabbat en wel dadelijk op de eerste sabbat die op die enkele dagen van  ons  oponthoud  volgde,  gingen  wij  buiten  de  stad  naar  de  rivier,  waar  het  gebed gewoonlijk plaats had Lu 4: 15; en nadat het gebed geëindigd was, spraken wij, neergezeten voor een vertrouwelijk gesprek, tot de vrouwen die samengekomen waren, niet alleen tot enige Jodinnen, maar  ook tot enige proselieten, die zich bij hun plaats van gebed hadden aangesloten.

In de steden waar wel Joden woonden, maar deze geen synagoge hadden of mochten hebben, bevonden zich minstens plaatsen van gebed, deels gebouwen, deels zoals hier plaatsen in de open lucht en wel om de handenwassing die voor het gebed gebruikelijk was, bij een water aangelegd. Met het  water, dat in onze tekst genoemd wordt, is misschien het riviertje de Ganges  bedoeld,  of  een  andere  in  deze  bronrijke  streek.  Te  Filippi  bestond  de  gehele onbeduidende menigte Joden, zoals het schijnt, voornamelijk uit vrouwen, die met heidenen gehuwd waren, zodat van aanwezige mannen niets bericht wordt.

Hoewel Paulus zeer goed weet  dat  hij hier te Filippi op een geheel nieuw veld van zijn apostolische werkzaamheid geplaatst is, blijft hij toch ook hier bij zijn vroegere gewoonte om eerst aan de Joden het evangelie te verkondigen en hij stemt daarop de tijd en plaats voor zijn verkondiging  af,  waarvan  de  vorm  door  de  aard  van  de  omstandigheden  die  van  een vertrouwelijk gesprek heeft. Hij doet dit duidelijk omdat hij van de overtuiging uitgaat dat deze orde door niets anders dan door duidelijk gebleken onwil van de zijde van het gehele volk kon worden opgeheven.

Dat het werk en het rijk van Christus op het mosterdzaad lijkt, dat het uit kleine en de kleinste beginselen  opgroeit  blijkt  duidelijk  bij  de  overbrenging  van  het  evangelie  naar  Europa. Aangekomen in de eerste stad van Macedonië, waarheen hij weet geroepen te zijn, vindt de apostel met zijn metgezellen in het begin geen andere toehoorders voor de waarheid die zij verkondigen, dan enige vrouwen. Dat is de dienaren van Christus niet te gering. Jezus zelf heeft ook bij een bron met een Samaritaanse vrouw gesproken (Joh. 4: 6vv.). Zo doen ook hier de heidenapostelen. Kunnen zij niet tot velen spreken, dan stellen zij zich met weinigen tevreden en kan hun mededeling geen prediking of voordracht als van een redenaar zijn, dan verheugen  zij  zich  zelfs  in  een  eenvoudig  gesprek  met  de  zielen  over  Jezus  te  kunnen onderhouden.  Uit  dit  nietig  zaadkorreltje  is  een  rijk  zaad  en  een  kostbare  vrucht,  de gezegende gemeente te Filippi, opgegroeid.

Paulus en zijn gezellen bleven enige dagen rustten; daarop gaan zij, evenals andere mensen naar  een gewone plaats van godsdienstoefening,  zij stellen zich tevreden  door  met  enige vrouwen te spreken, alles vol gelovige overgave aan de leiding van God. Zij overdrijven niets,  zij  zoeken  niet  naar  grote,  belangrijke  dingen.  Langs  zo’n  middenweg  tussen  een bijzondere, natuurlijke ijver en trage nalatigheid leide de Heere ook ons; Hij weet ter rechter tijd de zegen te schenken.

14. En er was een zekere vrouw, van geboorte een heidin, maar die zich als proseliete van de poort  aan  de  God  van  Israël en  de  godsdienstige  bijeenkomsten  van  de  Joden  vasthield (hoofdst. 13: 50), genaamd Lydia (= nieuw geborene), een purperverkoopster, een handelares

in purperkleurige stoffen en kleren, van de stad Thyatira in Lydië, waar de purperververij op grote schaal plaats had Re 2: 18. Deze vrouw, die God diende, hoorde ons en haar hart werd door de Heere, de aan Gods rechterhand verhoogde Heiland, door de werking van Zijn Geest geopend, opdat zij aandacht schonk aan hetgeen door Paulus gesproken werd ("Ac 8: 6"en "Ac 19: 9.

Lydia was naar onze wijze van spreken een niet onbemiddelde koopvrouw. Wij zien hieruit dat men in alle standen, ook in de koopmansstand, de Heere kan vrezen en Zijn woord lief hebben; Paulus gaf haar dan ook niet de raad haar handel op te geven. Ongeloof, gierigheid en bezorgdheid voor voedsel moeten de handel en de berekening niet besturen.  Gods woord moet ons liever zijn dan alle tijdelijk winst.

Bij een purperverkoopster uit de weelderige en wellustige stad Thyatira zou men de behoefte aan   godsdienst   en   de   godsvruchtige   gezindheid   niet   hebben   gezocht;   maar   deze purperverkoopster luisterde. Al de anderen luisterden ook, maar toch Lydia in zekere zin slechts alleen; zij alleen zoals men daar waar van God of van goddelijke zaken sprake is, moet toehoren en zoals het alleen een toehoren verdient genoemd te worden met een serieus hart, dat op de zaak zelf alle aandacht vestigt, dat geen welbehagen heeft in twijfel, misleiding en zelfbedrog, dat  niet  toehoort om de schijn te hebben iemand te zijn, aan wie de grote en eeuwige aangelegenheden van de mensen bekend zijn, maar die het waarlijk te doen is om dichter te komen bij de eeuwige bron van licht en leven, om meer kennis en grotere zekerheid te krijgen, om vrede in zichzelf en blijvende vertroosting onder het onophoudelijk verdwijnen van alle vergankelijke dingen, die dus de oren niet afwendt als de waarheid het binnenste van het hart en leven oordeelt, als zij beschaamt en verootmoedigt en die dus de goddelijke zaken niet van zich wijst, omdat zij niet overeenkomen met de modebegrippen van de tijd.

Haar bloeiende handel was haar God niet; zij was godsdienstig. De God van Israël had haar tot zich getrokken en nu was op de sabbat haar winkel gesloten, zij was niet gewoon te ontbreken  als  de  vrouwen  godsdienst  hielden  en  daartoe  op  de  kleine  plaats  van  gebed samenkwamen.  Zo  was  Lydia  trouw  geweest  in  gehoorzaamheid  aan  de  voorbereidende genade van God, en wie heeft aan die zal worden gegeven. Zij luisterde toe toen Paulus tot de vrouwen sprak van zonde en genade, van dood en leven, duisternis en licht, slavernij en vrijheid, kortom van het rijk van Jezus Christus en onder het horen van het woord deed de Heer haar hart open, zodat zij acht gaf op het woord. De genade van het horen kan geen mens van zich verwijderen, maar hij kan bij het horen de genade weerstaan, zodat het bij hem niet komt tot een acht nemen, wanneer hij zich tegen een openen van het hart door de Heere verzet en de duivel plaats geeft, die het woord uit het hart wegsteelt.

In  Lydia’s  bekering  zijn  vele  belangrijke  punten.  Zij  werd  teweeggebracht  door  een samenloop van omstandigheden van Gods voorzienigheid. Zij was een purperverkoopster van de stad Thyatira; maar juist op de goede tijd om Paulus te horen, treffen wij haar te Filippi aan; de Voorzienigheid,  die de dienstmaagd is van de genade, leidde haar naar de goede plaats. Verder bereidde de genade haar ziel voor voor de zegen, genade voorbereidende om genade te ontvangen. Zij kende de Heiland niet, maar als Jodin kende zij vele waarheden, die hulpmiddelen tot de kennis van Jezus waren. Haar bekering vond plaats door het gebruik van de genademiddelen. Op de sabbat ging zij naar de plaats, waar het gebed verhoord werd. Verzuim de genademiddelen niet, God kan ons zegenen, ook waar wij ons niet in Zijn huis bevinden; maar wij hebben veel meer grond van hoop dat  Hij het  zal doen, waar wij in gemeenschap verkeren met zijn heiligen. Let op de woorden: "en de Heere opende haar hart. " Zij opende niet haar eigen hart. Haar gebeden deden het niet. Paulus deed het niet. De Heere

zelf moet ons hart openen, om acht te geven op de dingen die tot onze vrede dienen. Hij alleen kan de sleutel in de deur plaatsen en die ontsluiten en zichzelf de toegang verschaffen. Hij is de Heere zowel als de Schepper van het  hart.  Het  eerste uiterlijke bewijs van het geopende hart was gehoorzaamheid. Zodra Lydia in Jezus geloofde, werd zij gedoopt. Het is een liefelijk beeld van een gebroken en verslagen hart, wanneer een kind van God gewillig is een  bevel  te  volbrengen,  dat  hem  niet  wordt  opgedrongen  uit  zelfzuchtige  vrees  van veroordeling, maar dat een eenvoudige daad is van gehoorzaamheid en gemeenschap met de Heiland. Het tweede bewijs van liefde openbaarde zich in daden van dankbare erkentelijkheid jegens de apostelen. Liefde tot de heiligen is altijd een kenteken van een oprechte bekering. Zij die niets doen voor Christus of voor zijn kerk, leveren wel een zeer armzalig bewijs van een geopend hart. Heere, geef mij altijd een geopend hart.

Zoiets komt ook voort uit de Heere der heerscharen. Hij is wonderlijk van raad. Hij is groot van daad (Jes. 28: 29). Dat woord van de profeet komt ons onwillekeurig voor de geest, waar wij het oog slaan op onze eerste zuster in Europa, zoals ons haar beeld door de hand van Lukas getekend is. De Heere gaat hier als het ware ons voorbij, niet in stormwind, aardbeving of vuur,  maar  als in het suizen van een verkwikkende stilte en de geschiedenis van deze purperverkoopster, zonder wonder of teken langs een geleidelijke, eenvoudige weg tot het geloof in Christus gebracht, mag ons een even merkwaardig als leerrijk bewijs zijn van Gods aanbiddelijke  leiding,  waardoor  Hij  zielen  toebrengt  en  wint  voor  Zijn  onveranderlijk koninkrijk. Hoe merkwaardig wordt, uit dit oogpunt beschouwd, wat wij weten van Lydia’s weg. Daartoe heeft zij dan haar vroegere woonplaats Thyatira moeten verlaten om naar een ander werelddeel te gaan en zich te Filippi te vestigen, daartoe heeft zij, de geboren heidin, dan de enige Waarachtige, de God van Israël moeten leren kennen en aanroepen, daartoe die morgen  zich  moeten  begeven  buiten  de  stad  aan  de  rivier,  waar  het  gebed  placht  te geschieden, opdat zij nog iets kostelijkers dan het purper, opdat zij de parel van grote waarde mocht vinden. Ondoorgrondbaar zijn Gods oordelen, onnaspeurlijk zijn wegen; het blijkt ons nog meer bij de blik op Lydia’s hart. Waarom wordt juist zij zo krachtig getroffen door een woord, dat zo menig ander in dezelfde omgeving onbewogen en koud laat? De vraag laat zich niet stellen, zonder dat het antwoord tegelijk een lofspraak wordt op de voorbereidende, de verlichtende, de herscheppende genade van God. In het hart van haar, die "God diende", is ongetwijfeld reeds de stem van hoger behoefte ontwaakt dan het kind van de wereld voelt. Bij die opgewekte behoefte heeft de prediking van Paulus zich aangesloten, hem heeft de Heere het woord op de lippen gelegd dat juist geschikt was om de toegang tot haar hart te vinden; haar  heeft  Hij het  luisterend  oor  voor  de stem,  het  ontsloten oog  voor  het  licht  van de waarheid gegeven. En waar nu de laatste twijfel zwicht en het haar uit genade gegeven wordt in Christus te geloven: wie schetst volkomen de gezegende verandering die er plaatsgrijpt eerst in haar hart, maar daarna in heel haar lot en haar leven? Een blik in haar huis doet er ons iets van bespeuren: het eerste huis is Europa, waar de gemeenschap van de heiligen zich in haar liefelijke luister vertoont. Met vreugde stelt de jonggedoopte christin het voor Paulus en de broeders open en bekrachtigt het leven van haar geloof door de beminnelijke drang van haar liefde. Er ontstaat een kleine huisgemeente, waarvan Paulus de ziel en het middelpunt is; ook waar zich tegen hem en Silas de eerste storm van de vervolging verheft, zal zij zich het evangelie niet schamen en waar straks de gevangenen eervol de kerker uitgeleid worden, zij keren naar Lydia terug en vinden daar al de broeders bijeen. Al spoedig verlaat hij de stad waar hij zo veel geleden, maar ook zo vurig gebeden heeft; heeft hij Lydia nog weergezien? Haar naam komt verder in de geschiedenis, ook in de brief aan de Filippensen niet voor, maar naar diezelfde brief mogen wij haar zeker onder de uitverkorenen tellen, van wie de namen in het boek van het leven staan. Wat een rijke stof van lering ligt in dit kort, maar belangrijk verhaal voor de opmerkzame blik! Om alles met korte woorden te zeggen: de geschiedenis

van Lydia wekt ons op om de bekering vooral niet overbodig, nog minder onmogelijk, en allerminst  spoedig  voltooid  te  achten.  Nee,  niet  overbodig;  ook  deze  belangstellende  en godsdienstige vrouw was nog niet waar zij wezen moest, zo lang zij niet tot het levend geloof in Christus en de vernieuwing van het hart door de Heilige Geest was gebracht. Ook de meest beminnelijke natuur is van zichzelf nog niet geschikt voor het koninkrijk van God zonder het verborgen werk van de genade. Wat voor Lydia onmisbaar was ter behoudenis, geen zondig Adamskind kan het voor zichzelf ontberen. Maar God lof! Wat onmogelijk is voor de mensen, het blijft mogelijk bij Hem, die tot ieder hart zijn eigen wonderweg heeft en nog altijd de Paulussen en de Lydia’s te zijner tijd  en naar Zijn genadige raad met elkaar in aanraking brengt. "Die zoekt zal vinden, en die heeft, hem zal gegeven worden, " ook dat roept haar voorbeeld ons toe. God moet het hart openen, maar Hij doet het ook, waar slechts de mens niet met hardnekkigheid de hielen tegen de prikkels slaat. O gij, die het zelf hebt ervaren, geeft  aan zijn genade de eer,  maar  bedenkt  tegelijk  dat  de taak  van de dienende liefde, waartoe dit voorbeeld u roept, geen taak slechts voor een enkele dag, maar voor geheel het nieuwe leven, ja voor geheel de eeuwigheid is!

15. En toen zij na enige tijd volgens haar verlangen om onder de discipelen van Christus te worden opgenomen (hoofdst. 8: 36), gedoopt was evenals haar huis, vroeg zij ons: Indien u van oordeel bent dat ik deHeere trouw ben, zoals u dat getoond hebt door mij tot de doop toe te laten, komt dan in mijn huis en blijft er. a) En zij dwong ons, zij hield zo lang aan dat wij aan haar uitnodiging ook gevolg gaven (Luk. 24: 29).

a) Gen. 19: 3; 33: 11 Hebr. 13: 2

De Macedonische stad weet niet wat haar wacht, vermoedt niet wat zij nodig heeft: Haar hoogste voorrecht is Romeinse kolonie te wezen en van Octavianus het Jus Italicum te hebben ontvangen. Zij graaft naar goud uit het gebergte in haar omtrek en vraagt niet naar de kostbare parel  van  het  evangelie.  haar  goudsmeden  maken  afgodsbeelden.  De  Joden  binnen  haar muren, gruwend van haar afgoderij, gaan op hun gezette tijden naar de plaats van gebed, aan de   oever   van   de   rivier;   zij   vragen   naar   geen   andere   koning   dan   de   keizer.   De purperverkoopster uit Thyatira drijft haar handel zes dagen per week en de zevende dag rust zij  naar  het  gebod,  dat  ook  zij  heeft  aangenomen.  Maar  terwijl  zij  te  midden  van  de eentonigheid van dat leven op een zekere nacht neerligt en slaapt, wordt aan de overkant van de Hellespont, niet ver van haar geboortestad, door een man die zij nimmer gezien, wiens naam zij wellicht nimmer vernomen heeft, een gezicht gezien, dat voor haar voor een zalige eeuwigheid  beslissen  zal.  En  terwijl  de  stad  Filippi  en  heel  Macedonië  in  diepe  rust gedompeld ligt, ziet deze man in zijn nachtgezicht een Macedoniër, die smekend tot hem zegt: Kom over naar Macedonië en help ons! En als Lydia en Filippi en heel Macedonië de volgende dag weer opstaan tot de arbeid, is ook die man met zijn reisgezelschap opgestaan, om te zeggen: De Heere heeft ons geroepen om de Macedoniërs het evangelie te verkondigen. Een  dag:  het  evangelie  is  te  Samothrace,  een  eiland  tussen  Azië  en  Europa,  waar  het overnacht. Nog één dag: het is in ons werelddeel geland. Nog één dag: het is te Filippi. Enkele dagen. Het is Sabbat: zie daar de Joodse vrouwen en proselietinnen aan de rivier bijeen; zie daar in de eerste stad van Macedonië Lydia uit Thyatira onder het gehoor van Paulus  van  Tarsen.  Zie  daar  de  plaats,  zie  daar  het  uur,  door  Gods  uitnemende  genade bestemd om haar het hart te openen voor de troost van het kruis, om de hemel te openen voor het  oog haar geloof, om haar te stellen tot  de eersteling van de gemeente te Filippi, die gemeente, waarvan later is geschreven: Ik dank mijn God, zo dikwijls ik aan u denk, voor uw gemeenschap aan het evangelie van de eerste dag af tot nu toe; die gemeente, waarin de purperverkoopster van Thyatira straks gevolgd wordt door een cipier van de gevangenis, die

in zijn zielenangst uitroept: Wat moet ik doen om zalig te worden? Er waren vele vrouwen samengekomen aan de rivier, waar het gebed placht te plaats te hebben; vele Israëlitische vrouwen  in  godsdienstkennis  wellicht  boven  de  proselietinnen  uit  Klein-Azië  uitnemend, maar voor ditmaal ging de genade van God haar allen voorbij om alleen, om allereerst te komen tot de purperverkoopster uit de stad Thyatira. Zij is het, zij moet het zijn. Zie, daar wordt haar hart brandend in haar, daar drinkt zij met mond en oren en trouw gemoed de woorden van het leven in, daar wordt zij met Christus, die zij niet kende, begraven in de doop; daar staat zij op tot een nieuw leven, om eeuwig te loven en te prijzen een liefde, die zij niet, maar die haar gezocht heeft en die haar gevonden heeft op de plaats, de tijd, de wijze van God. Ziet de eenvoudigheid van het middel, waarvan de Heere zich bedient. Toen Brutus en Cassius de Hellespont  overstaken en tot  in de nabijheid van Filippi doordrongen om een laatste kans te wagen voor de onafhankelijkheid van het Romeinse gemenebest, waren zij met een grote voorraad van geld en krijgsbehoeften toegerust: met talrijke benden voetknechten en ruiterij en gedekt  door een oorlogsvloot, die hun vijanden de gemeenschap met  Italië afsneed.   Zij  werden   verslagen   door   Antonius   en   Octavianus,   die   hen   reeds   waren voorgekomen,   die   geheel   Macedonië   tot   de   bergpassen   van   Thracië   toe   met   hun legerafdelingen  hadden  bezet.  De  triomf  van  de  nieuwe  heerschappij,  die  zich  in  de alleenheersing  van  keizer  Augustus  zou  oplossen,  werd  slecht  behaald  door  macht  van wapens en een inspanning van alle krachten en middelen van geweld en list. Maar toen Paulus te Troas scheepging, om op het gebod van Zijn Heere ook in Europa het rijk van de satan te doen ineen storten en ook in Europa een rijk te vestigen dat dat van Cesar Augustus overleven zou,  aanvaardde  hij  de  heilige  kruistocht  zonder  andere  toebereidselen  dan  die  van  een biddend hart; en in de kracht van de Heilige Geest, die hem geleidde, nam hij geen ander wapen met zich dan het woord van het kruis, de Jood een ergernis en de Griek een dwaasheid, maar een kracht van God tot zaligheid voor een ieder die gelooft. Met dat woord overnacht hij te Samothrace, met dat woord landt hij te Neßpolis, met dat woord dringt hij door tot het trotse Filippi. Dat woord spreekt hij uit te midden van een kring van vrouwen, aan de oever van de rivier samengekomen, straks in de duisternis van een gevangenis; dat woord herhaalt hij; dat woord brengt hij van stad tot stad; dat woord breidt zich uit van oord tot oord: en Filippi,  Macedonië,  Europa  zijn  geholpen;  het  koninkrijk  van  de  hemelen  is  ook  aan  de overzijde van de zee gevestigd.

Tweemaal komt in dit hoofdstuk de doop voor, beide keren wordt een hele familie gedoopt: Lydia en haar huis (vs. 15) en de gevangenbewaarder en al de zijnen (vs. 33). Voor de eerste maal sinds Lukas over de zendingsarbeid van Paulus schrijft, vermeldt hij hier de doop van de bekeerden en het is van belang dat in beide gevallen van ons hoofdstuk allen, die tot dat huis behoren, mede worden gedoopt. Onder de vooronderstelling dat de familie zeker ook kleine kinderen zal hebben gehad, worden beide teksten in de regel aangehaald voor de kinderdoop als apostolische gewoonte. Dit  is echter niet  zo  zeker, dat  er een bewijs op zou kunnen worden gebouwd; het hoogste gewicht van de zaak bestaat er echter niet in of er kinderen in de familie waren en hoe jong die zullen geweest zijn, maar het ontwijfelbare feit dat in beide gevallen het hele huis, allen die tot de familie behoorden, met het hoofd des huizes gedoopt werden, heeft reeds een beslissend gewicht. Daarin ligt het idee van een christelijke familie, van een christelijk huis. De persoonlijke beslissing is iets groots, maar de isolering van een enkele persoon is niet het ware; de eenheid van de familie in Christus, de wijding van het huis door de genade, het toebehoren van allen aan die ene Heer staat hier voor ons als iets, dat door God gewild is en het is een merkwaardig feit, een opmerkelijk teken, dat deze zijde van de zaligheid in de apostolische geschiedenis het eerst op Europese bodem voor de dag treedt.

Nadat  de  purperverkoopster  met  haar  huisgenoten  in  de  gemeenschap  van  Christus  was opgenomen, nodigde zij de boden van het evangelie in haar huis hun intrek te nemen. De apostelen  namen  de  uitnodiging  niet  zonder  meer  aan,  want  de  zaak  had  ook  haar bedenkelijke kant, maar Lydia zette het door. Als zij het in de reinheid van het geloof vrij durfde  wagen  de  vreemde  mannen  te  herbergen,  die  broeders  in  het  geloof  waren,  dan mochten ook deze door op Joden en Joodse christenen het oog te vestigen, zich niet laten terughouden bij een gelovige heidin hun intrek te nemen; men was niet meer op Aziatische, men was op Europese grond.

Met blijdschap in het  hart  wil Lydia nu ook de Heere dienen in Zijn knechten; zij nodigt Paulus en diens medegezellen uit, deels om daardoor haar dankbaarheid te betuigen, deels om door de dagelijkse omgang met deze mannen van God voor zich en de haren nog meer zegen te ontvangen. Haar huis werd toen werkelijk een tabernakel van God bij de mensen, het eerste zendingsstation  in  Europa,   het   moederhuis,   waaruit   de   liefelijke  gemeente  te  Filippi voortsproot, waaraan Paulus zijn brief aan de Filippensen schreef, die goede gemeente, die de apostel zijn vreugde en zijn kroon noemde (Fil. 4: 1). Zo heeft Lydia haar huis geopend, nadat Hij haar hart geopend had.

Vs. 16-40 Bleek aan het einde van het vorige gedeelte in het voorbeeld van Lydia de grote vatbaarheid  van  de  Europese  heidenwereld  voor  het  evangelie,  zo  blijkt  duidelijk  uit  de geschiedenis die nu volgt dat ook in Europa, evenals overal, het toch een zware strijd zal kosten het christendom te planten. Na de eerste overwinning toch, die de prediking van de apostel  en  van  diens  helpers  onlangs  met  weinig  moeite  heeft  behaald,  plaatsen  zich tegenover die prediking nu spoedig vijandige machten, die zonder oordeel of rechtspraak het grootste geweld plegen aan hen, die haar brengen en zelfs denken voort te gaan tot haar gehele  vernietiging.  Deze  tonen  echter  in  hun  gehele  gedrag  welke  wereldoverwinnende kracht in het geloof van Christus ligt (1 Joh. 5: 4). De Heere leidt wat verder geschiedt zo, dat zich in hen de gehele verdere kerkgeschiedenis van dit werelddeel afspiegelt, als de vijandige machten zich eindelijk neerleggen aan de voeten van de Heere Christus, het rijk van God in de huizen en families wordt  opgebouwd en ook het  openbare recht  een christelijke vorm aanneemt.

16. En het geschiedde op een latere sabbatdag, toen wij heengingen tot het gebed en ons dus naar  buiten  begaven naar  de gebedsplaats (vs.  13),  dat  een zekere dienstmaagd met  een waarzeggende geest, waardoor zij bezeten was ("1Sa 16: 14" en "Mt 8: 34, ons ontmoette, die haar  heren,  want  zij  was  in  de  dienst  van  verscheidenen,  veel  winst  toebracht  met waarzeggen, want zij lieten zich voor haar uitspraken rijkelijk door de mensen betalen.

Deze dienstmaagd moet worden gehouden voor het satanische tegenbeeld van Lydia. Zij had een waarzeggende geest, die het afgodische volk te Filippi naar de God van de waarzeggerij Python (Apollo) noemde. Nu wist Paulus en Lukas met hem, wel dat de afgod Apollo niets was (1 Kor. 8: 4); maar achter de niet bestaande Apollo, was een donker iets, een duivelse geest (1 Kor. 10: 20), die de Filippensen door de bezeten slavin in zijn macht hield.

Zulke waarzegsters, als Paulus hier een vond, waren er in het  heidendom veel. In korte, raadselachtige, dubbelzinnige spreuken gaven zij toekomstige en verborgen zaken te kennen. Geschenken en gaven moesten hun tongen losmaken; en in vele gevallen,  als het  gevolg schijnbaar of werkelijk overeenkwam met de wens van de vragers en de godsspraak van de waarzegster, waren geschenken en gaven het loon van het dankbare bijgeloof. Was de roep van zo’n persoon ver verbreid, dan kon zij voor de tempel of het huis, waartoe zij behoorde,

grote rijkdommen verwerven. Zo’n persoon zei in vele gevallen op goed geluk wat zij wilde, soms wat zij moest, zonder de uitdrukking die zich onwillekeurig aan haar opdrong, zelfs in het minst te verstaan. Het was een valse, maar toch een werkelijke inspiratie of ingeving.

17.  Deze volgde Paulus en ons, zijn helpers, Silas, Timotheüs en Lukas, en riep als een slaapwandelaar, doch in wakende toestand, niet  door magnetische maar door demonische krachten gedreven: deze mensen zijn dienstknechten van de Allerhoogste God, die ons de weg tot de zaligheid verkondigen (vgl. Matth. 8: 29 Mark. 3: 11).

Hoe kon een onreine geest, waarvoor deze toch verklaard werd door het uitvaren, dat in vs. 18 geboden werd, zo’n getuigenis van Paulus en zijn metgezel afleggen? Wel, de duivel zelf heeft toch Christus erkend als Zoon van God (Mark. 1: 25 Luk. 4: 41). Als de duivel het rijk van God niet kan tegenhouden en terugdrijven, dan zou hij tenminste graag gemene zaak maken, en daarbij ook iets van zijn aanhang aanbrengen.

Als de boze zich het vroomst aanstelt is hij het allerergst.

Drieërlei kunstgrepen van de duivel waren daarin verborgen: 1) hij probeerde het zelfbehagen van de apostelen op te wekken, hun ijver voor Jezus door wereldse lof te verzwakken - met deze strik heeft hij reeds menige rechtschapen leraar ten val gebracht; 2) hij trachtte hen te vleien doordat zij hem in de persoon van de dienstmaagd lieten begaan en zijn bedrieglijk handwerk niet stoorden; 3) hij dacht het volk ermee te overreden dat de apostelen zijn goede vrienden waren, opdat zo de kracht van het christendom zou worden tegengestaan.

Moest ook niet overal waar wij heden het ongeloof aan het christendom een dubbelzinnige lof horen toekennen, een twijfel bij ons oprijzen of zo’n lof werkelijk gemeend zou zijn, of dat het  er  integendeel  bij  het  ongeloof  slechts  op  toegelegd  zou  zijn,  door  gehuichelde vriendschap de kracht van het christendom, die in zijn nabijheid was gekomen en die hen verontrustte, de kracht van het levend christendom op zo groot mogelijke afstand van zich te houden, of zelfs het door verleidende vleierijen in gevaar te brengen, dat het door het aangaan van een verbond met het ongeloof zou worden verontreinigd?

18.  En  dit  deed  zij  vele  dagen  lang,  aangezien  de  apostelen  hun  gang  naar  die  plaats meermalen  herhaalden.  Maar  Paulus  was  er  ontevreden  over  dat  Belial  zo  met  Christus gemene zaak wilde maken (2 Kor. 6: 15); hij keerde zich op een dag om, terwijl hij vroeger het drijven van deze persoon ongehinderd had laten geschieden, en zei tot de geest krachtens de macht, die de Heere beloofd had aan zijn apostelen te geven (Mark. 3: 15; 16: 17
u in de naam van Jezus Christus,
dat gij van haar uitgaat. En hij, genoodzaakt dat gebod dadelijk te volbrengen ging uit op datzelfde uur.

Paulus liet  de dienstmaagd vele dagen voortgaan, hoewel hem niet  ontging wat  de geest bedoelde, die uit haar sprak. De hulde uit haar mond deed hem dadelijk reeds de eerste maal zeer, maar hoe hij de demon zou afweren, met spreken of door zwijgen, door uitdrijven uit deze dienstmaagd, of door vertreden van de duivelse list onder zijn de voeten en die van zijn broeder, dat vroeg hij eerst in de stilte met vasten en gebed (Matth. 17: 21).

Het  deed Paulus leed, toch moest  hij het  enige dagen dragen,  want  geen apostel had de wondergaven in zijn macht. En daar hij later in de gevangenis en uit de stad moest gaan, zo zien wij daaruit dat de Heere hem niet dadelijk de boze geest heeft laten uitdrijven, opdat zij

in die tijd nog konden voortprediken en menigeen bekeren. (Lukas is hier zozeer met de uiterlijke  lotgevallen  van  het  martelaarschap  van  de  apostels  bezig,  dat  hij  over  zijn werkzaamheid  voor  het  evangelie  bijna  slechts  als  terloops  spreekt;  deze  moet  echter  te Filippi gezegende gevolgen hebben gehad, zoals uit het "broeders" in vs. 40 en uit Fil. 4: 15 blijkt en verscheidene weken hebben geduurd). Maar uiteindelijk moest toch de boze geest worden uitgedreven.

Zo heeft ook Luther gehandeld, toen de dwepers, de beeldstormers, de wederdopers, de valse profeten,  de  oproerige boeren zich bij hem wilden aansluiten en samenwerking  met  hem wilden,  toen  heeft  hij spoedig  en  beslist  die  aanhang  van  zich  afgeschud  en  tegen  deze mensen net zo scherp gepredikt als tegen de pausgezinden.

Volg de wereld niet, o Zion! Vooral niet als ze probeert u groot te maken. Let niet op haar geld en eer! Neem niet aan wat God vervloekt. Zions kerk, luister niet, als de boze u voordeel biedt.

19. Toen nu de eigenaars van deze vrouw zagen dat hun kans op voordeel weg was, dat, daar de waarzeggende geest van de dienstmaagd was uitgevaren, ook de hoop om verder van haar kunst winst te verkrijgen, vernietigd was, grepen zijPaulus en Silas en trokken hen naar de markt voor de oversten, de gewone rechters die op de markt zaten om daar hun ambt waar te nemen (hoofdst. 17: 6 Luk. 12: 58). Lukas en Timotheüs deden zij geen leed, aangezien dezen aan die zaak minder deel hadden.

De  meesters  van  de  dienstmaagd  zullen  wel  niet  bij  het  voorval  zelf  tegenwoordig  zijn geweest. Zij ontdekten echter later, dat zij tot de gewone toestand was overgegaan; dat de waarzeggende geest van haar geweken was en hun daarmee het uitzicht op verdere winst was ontnomen.

Zij die vroeger de ellende van de slavin tot hun voordeel hadden aangewend, zagen nu haar wonderbare genezing voor een ingrijpen in hun rechten aan.

Zeker   brengt   het   evangelie   soms   een   stoffelijk   nadeel,   omdat   het   menige   zondige broodwinning verbiedt, bedrieglijk voordeel veroordeelt, zich tegenover weelde en overdaad stelt. Zo werden later te Efeze de goudsmeden woedend op onze apostel, omdat hij met zijn prediking van het  evangelie aan de afgodsdienst  van Diana afbreuk deed  en zij met  hun zilveren en gouden beeldjes niet meer die verkoop hadden als vroeger (hoofdst. 19: 23vv.). Zo kunnen soms de herbergiers en muzikanten schade hebben, waar op christelijke viering van de zondag wordt aangedrongen, of waar een krachtig prediker de mensen uit de kroeg naar de kerk trekt. Maar zo’n stoffelijk nadeel wordt rijkelijk vergoed voor de bijzondere personen, voor de gemeente, voor het gehele land, niet alleen door de hemels winst, die het christendom met zich meebrengt, maar ook door de tijdelijke zegen, die toch altijd weer volgt; want het is waar:  "de  godzaligheid  is  voor   alle  dingen  van  nut,  zij  heeft  de  beloften  van  het tegenwoordige en toekomstige leven; " de wereld wil het echter niet geloven.

20.  De  stadsrechters  verklaarden  zich  echter  niet  bij  machte  om  te  beslissen  over  een aanklacht  van  oproer  tegen  de  Romeinse  staatsmacht.  En  toen  zij  hem  daarom  tot  de hoofdmannen,  de  zogenaamde  dumviri,  of de  beide  oversteRomeinse  magistraatspersonen van de stad, gebracht hadden, zeiden zij: a) Deze mensen beroeren onze stad, daar zij Joden zijn. Zij behoren tot dat volk, dat een voorwerp van verachting en haat is voor alle andere

volken en waaraan bovendien de keizer onlangs het verblijf in de hoofdstad van de wereld verboden heeft (hoofdst. 18: 2).

a) 1 Kon. 18: 17 Hand. 17: 6

21. En zij verkondigen zeden die uit hun godsdienst voortvloeien, die zij prediken, maar die ons niet geoorloofd zijn aan te nemen noch te doen, noch praktisch in het openbaar leven in te voeren, aangezien wij Romeinen zijn.

Deze vervolging is niet alleen één van de weinige, die door de heidenen werden verwekt, maar is ook de eerste vervolging van deze aard. Tot hiertoe heeft zich namelijk de haat tegen het evangelie eigenlijk alleen echt bij de Joden geopenbaard, bij de heidenen is daarentegen de vatbaarheid voor het evangelie voor de dag getreden. Waar anders in heidense plaatsen vijandschap zich openbaarde, daar is die teweeggebracht door de eerste bewerkers van de haat (hoofdst. 13: 50vv. ; 14: 2vv., 19vv.). Hier te Filippi vertoont zich nu voor de eerste maal naast de reeds gebleken vatbaarheid ook een zelfstandige heidense vijandschap tegen hen, die het evangelie brengen en die tot een bloedige vervolging wordt. De verborgen grond van de haat is bij Joden en heidenen dezelfde: het is de menselijke zelfmacht, die zich gestoord voelt door de kracht van de Heilige Geest, die in het evangelie werkzaam is. Evenals de priesters en tempeldienaars  en  Sadduceeërs  te  Jeruzalem  zich  gehinderd  zagen  in  de  zelfzuchtige opvatting  en  handhaving  van  hun  positie,  zo  vinden  de  eigenaars  van  de  slavin  met  de waarzeggende geest te Filippi zich door het werk van Paulus geschaad. De vorm echter, die de  haat  bij  de  Joden  en  bij de  heidenen  aanneemt,  is  verschillend  naar  de  verschillende karakters aan de ene en aan de andere zijde. Bij de Joden krijgt deze haat een godsdienstige, bij de heidenen van het Romeinse wereldrijk een politieke vorm.  Zoals men te Jeruzalem Stefanus beschuldigt dat hij God en Mozes, de wet en de tempel lasterde, zo klaagt men te Filippi, de Romeinse kolonie, Paulus en zijn begeleiders aan, dat hij zeden verkondigde en verbreidde, die in tegenspraak waren met de Romeinse gewoonten.

De aanklacht tegen de dienstknechten van Christus was zeer juist samengesteld: Zij beroepen zich aan de ene kant op de Romeinse naam, de hoogste naam van aanbeveling, die er bestond, aan de andere kant wekken zij door de toen zo smadelijke naam van Joden haat op tegen de apostelen; want  wat  de godsdienst aangaat, hadden de Romeinen meer verwantschap met ieder ander dan juist met het Joodse volk.

Een vreemde godsdienstige verering in tegenspraak met de heidense godsdienst in te voeren was bij de Romeinen zeer strafbaar. Alle mogelijke heidense godsdiensten in een door hen veroverd  gebied hadden zij voor  de hunne verklaard,  slechts de godsdienst  die alleen de waarheid bezat, wilden zij niet. Dat is echter niet slechts de manier van de Romeinen, maar van alle kinderen van de wereld. Zij prediken een algemene verdraagzaamheid; zij zouden elke filosofie, ieder geloof, iedere godsdienst aannemen, zij zouden, als het niet anders kon, Joden, Mohammedanen, Hindoes en Chinezen worden, maar tegenover de godsdienst van het kruis zijn zij onverdraagzaam. Waarom? "Zij maakt de mensen gek, zij heeft denkbeelden, die in strijd zijn met allen die van de wereld zijn. "

Omdat de predikers van het evangelie te Filippi op de Joodse bidplaats en in het huis van de godvruchtige Lydia predikten, werden zij door de heidenen voor Joden gehouden. Paulus en Silas waren dan ook uit hun gelaatstrekken als Joden kenbaar. Nog lang daarna hield men te Rome de christenen voor een sekte van de Joden. Opmerkelijk! De christenen bij de Joden

zeer  gehaat,  waren  ook  in  haat  bij  de  heidenen,  omdat  zij  Joden  waren;  evenzo  geeft tegenwoordig de wereld de naam van "Jezuïten" aan hen, die bij de Jezuïten zeer gehaat zijn.

22.  En  de  schare  stond  gezamenlijk  tegen  hen  op,  want  die  eigenaren  (vs.  19)  hadden natuurlijk  niet  verzuimd bij hun voortslepen van de beide aangeklaagden op de markt  en vandaar  naar  de  hoofdlieden  hun  beschuldiging  (vs.  20v.)  reeds  op  de  straten  uit  te schreeuwen en daarmee het straatvolk op te ruien; en toen de hoofdmannen de toestromende volksmenigte zagen, die hun de kleren afgescheurd hadden, a) bevalen de stadsdienaars (vs. 35) hen te geselen.

a) 2 Kor. 11: 25; 1 Thess. 2: 2

24. Deze wilde het gebod dat hij ontvangen had nauwkeurig en streng ten uitvoer brengen. Dus wierp hij hen in de binnenste kerker en sloot hun voeten zorgvuldig in het blok 2Ch 16: 10.

Uit  egoïstische kwaadaardigheid ontstaat  de beschuldiging  dat  de apostelen onruststokers, godsdienstvervalsers, zedenbedervers waren. Op een ogenblik maakt zich de woeste storm meester van het volk, de hoge overheid en zelfs van de arme gevangenbewaarder, want ook deze wil nog iets meer doen; hij werpt hen, die door de rechters mishandeld en hem ter bewaring overgegeven zijn in de binnenste kerker en sluit hun voeten in het blok. Voor hun eerste daad op  Europese bodem,  om het  evangelie te verbreiden is hun loon dat  zij om middernacht in de kerker liggen met de voeten in het blok.

De mannen van de waarzeggerij wisten aan hun aanklacht nadruk te geven door het volk op te zetten tegen die beiden. De grote onkundige menigte wordt door niets zozeer opgezet dan als men haar overreedt dat haar haar oude godsdienst, haar gewone godsverering, die zij als eigen verdienste  aan  God  aanbiedt,  zal  worden  ontnomen.  Zonder  dit  volksgevoel  zouden  de hoofdlieden zeker een onderzoek in alle vormen hebben doen plaatshebben en zich wellicht met verbanning van de gewaande onrustverwekkers tevreden hebben gesteld. Zo besluiten zij echter dadelijk, alleen om van de drang van het volk los te raken, de smadelijke geseling te doen geven aan hen, die niet verhoord of veroordeeld waren. Paulus is vijf maal door de Joden en drie maal door de heidenen gegeseld (2 Kor. 11: 24v.) en hij was niet ongevoelig voor het smadelijke van dit lijden (1 Thess. 2: 2). Toch liet hij en Silas met hem, geduldig zijn rug ontbloten en verdroeg hij de vele bloedige slagen - lidtekenen van de Heere Jezus noemt hij ze in Gal. 6: 17 De Schriften van de apostel zijn ons des te dierbaarder om het honorarium, dat hij ontving.

Paulus   en   Silas   hebben   zich   de   mishandeling   laten   welgevallen   met	zwijgende zelfverloochening, zonder zich op hun Romeins burgerrecht te beroepen en alles aan God opdragende.

Niet  altijd  en  onder  alle  omstandigheden  moet  men  zich  bedienen  van  de  middelen  ter bescherming, die in iemands macht zijn; men moet eerst het Godsbestuur raadplegen.

25. En omtrent middernacht baden Paulus en Silas. Van het gebed, misschien Ps. 121: 1vv., werden zij door Gods Geest spoedig verder gedreven en zo zongen zij lofzangen voor God (Job 35: 10 Ps. 68: 20v. Jes. 45: 2) en de gevangenen hoorden hen, hoe zij eerst tot God baden en dan Hem ookloofden. Zij luisterden daarnaar met verwondering en deelneming.

De gevangenbewaarder legde zich, toen hij meende Paulus en Silas in de binnenste kerker door boeien en voetblok voldoende vastgelegd te hebben, gerust te slapen. Dit konden Paulus en Silas na de vele slagen, die zij hadden geleden en bij de smarten van hun door het blok vastgehouden benen wel niet doen, maar toch werden zij niet kleinmoedig over de smart die over hen was gekomen. Zij wisten toch dat hun Heer zelf hen door het wonderbare gezicht te Troas hierheen naar Macedonië had geroepen en aan deze Heer vertrouwden zij zich nu ook volkomen in hun nood toe. De trouwe Heer sterkte hen met Zijn machtige bijstand zozeer dat Hij, toen het middernacht werd, hun lippen opende tot een luid innig gebed en tot  blijde lofliederen, want  Hij weet  zelfs in de vreselijkste nachten van lijden in de harten van de Zijnen lofliederen te leggen.

Hier is niet slechts een verdragen van het lijden, niet slechts geduld en gewilligheid in het verdragen van het lijden, maar dat wat Paulus (Rom. 5: 3) een roemen in de verdrukking noemt en als de vrucht van de rechtvaardiging door het geloof roemt. Wij hebben hier een geschiedkundige bijlage voor het feit dat de triomf van de apostel (Rom. 8: 35vv.), waarmee hij zich over alle vijandige machten, van welke aard en van welke naam zij ook mogen zijn, op hoge wijze verheft, niet maar in zijn gedachten maar in zijn kracht en vreugde zijn grond heeft. In deze middernachtelijke hymnen van de gevangen getuigen van Jezus is niet alleen de gehele macht van de Romeinse ongerechtigheid en willekeur tegen de kerk vernietigd, maar zelfs  tot  een  bladzijde  van  nooit  gekende  heerlijkheid  en  geestelijke  macht  van  de  kerk verlaagd. En als nu het lijden van de beide getuigen van Jezus begin en voorbeeld is van de talloze martelaren,  die van de kerk  van de volgende tientallen en honderdtallen jaren uit dezelfde  bron  zullen  toevloeien  (Openb.  2:  8vv.  ;  8:  1vv.),  dan  is  deze  onvergelijkelijke overwinning van de Geest over het lijden begin en onderpand van de macht van de Geest, die zich in die gehele eeuwig gedenkwaardige brief aan de Gallische gemeenten omtrent haar martelaars laat opmerken. Dit overwinnen is begin en onderpand van die macht van de Geest, die wij later in de vele bloedgetuigen van Christus, die aan dezelfde wereldmacht waren prijs gegeven, zo zegenrijk en onweerstaanbaar op de voorgrond zien treden.

Op die wijze was de stilte van de nacht nog nooit in dit gewelf afgebroken; zulke woorden waren binnen deze muren nooit vernomen. Al waren zij, die ze hoorden, door hun misstappen en misdaden daar gekomen, toch moesten zij in deze woorden van lof van de Heere en van gebed, met inwendige vrede uitgesproken, een hoger leven opmerken en een hogere, zaligere mensheid,  waarbij  zij  niet  zonder  een  diepe  indruk  in  hun  gemoed  konden  blijven,  al begrepen zij ook deze indruk niet. Brachten zij deze indruk, die zij niet verstonden en hetgeen waaruit die was voortgekomen, de zo-even gehoorde aanbidding van een God, van wie en door  wie  alle  dingen  zijn,  die  zich  de  mensen  heeft  geopenbaard,  zich  in  genade  en ontferming tot hun ellende heeft neergebogen, woorden van zaligheid en van vrede tot hen heeft gesproken en allen, allen tot zijn kennis en gemeenschap wil leiden, in verband met de aanstonds  daaropvolgende  beweging  van  de  natuur,  waardoor  hun  boeien  wel  werden losgemaakt, maar toch hun gevangenschap niet werd opgeheven, maar de beide biddenden spoedig in vrijheid brachten - vernamen zij spoedig daarop, zoals zij het vervolgens door de gevangenbewaarder hebben vernomen, dat deze beide mannen door de overheid eervol uit de stad waren geleid, dat zij niet alleen onschuldig waren, maar dat het enige doel van hun reis en van hun gehele leven was dat alle mensen die God, die zij in de stilte van de middernacht in de kerker hadden aanbeden en die hen gered had, als hun God en hun Heiland leerden kennen en zij tot zijn kudde en zijn gemeenschap zouden komen, dan moest die indruk, eerst door  het  gebed  en  de  lof van God  in hun binnenste opgewekt,  zoveel sterker  en vaster worden. Wie weet hoeveel vrucht het dan heeft gedragen voor de een tot een geruster sterven en voor de ander na zijn bevrijding tot een beter en zaliger sterven.

Niet zonder de bijzondere leiding van God was de apostelen juist het binnenste vertrek, het middelpunt van de gehele gevangenis aangewezen. In het midden moest de tempel van de Heere zijn,  in het  midden moesten de lofliederen worden gezongen,  opdat  zij door  allen rondom zouden kunnen gehoord worden.

De zonderlinge nachtelijke godsdienst in de kerker te Filippi:
1) het ongewone biduur - middernacht; 2) de zonderlinge tempel - een gevangenis; 3) de merkwaardige voorgangers -  Paulus en Silas in het  blok; 4)  de zeldzame gemeente -  de gevangenen in hun cellen.

In de voornacht had de liefdevolle Heer zijn vermoeide, mishandelde en verwonde dienaren wel de verkwikking van de slaap toegezonden, en zij die van het aangezicht van overheid en volk waren heengegaan, verblijd dat zij ook te Filippi waardig waren geacht smaad te lijden voor de naam van de Heere, waren ook in de binnenste kerker in slaap gevallen zonder angst en hun slaap was zoet geweest; ook met de voeten in het blok. Zij wisten dat hun bewaarder noch sliep noch sluimerde. Zo zullen zij aan Hem denkend ingesluimerd zijn. Zij ontwaakten, de Heer was weer daar en hun eerste gedachte, zij baden. Zij hadden de troost van het gebed; en van wat voor een gebed? Van een waarin zij "waakten met dankbaarheid. ". De biddende geest was niet zuchtend in hen, maar opgewekt en vrolijk; zodat zij het gebed met de lofzang afwisselden  en  het  gewelf  van  Filippi’s  binnenste  kerker  in  dat  middernachtsuur  van  de psalmen van Israël, de liederen van Sion weergalmden. Ziedaar de troost  van het  geloof, ziedaar de nabijheid van de Heere. Ziedaar wat Zijn trouwe dienaren en belijders overblijft, wat hen bewaart, wat Hij hun verdubbelt; als Hij toelaat dat de boze mens hen op het hoofd ligt, als Hij hen voert door diepe wegen, naar duistere plaatsen. Hij sterkt hun bezwijkende lichaamskracht; Hij ondersteunt hun aangevochten geest. Hij geeft een gebed in het hart, een lied op de lippen. Hij stort zoveel kracht, zoveel moed, zoveel vrolijkheid uit, dat de wereld zich verwondert, en zij die niet willen bewonderen, aan overspanning beginnen te denken en van onnatuurlijkheid te spreken! Ook is het niet natuurlijk wat de Heer in zulke ogenblikken doet; goddelijk is het. Een goddelijke volbrenging van Zijn kracht in natuurlijke zwakheid heeft deze Paulus het genoemd. Kent gij het? Geef God de eer.

Wij kunnen hieruit de algemene regel afleiden dat wij tot God niet op de juiste wijze kunnen bidden zonder Hem te prijzen. Want ontwaakt ook de zucht om te bidden uit het gevoel van onze armoede en ellende, dan moet toch het ware gebed steeds de beide tegenovergestelde aspecten  verenigen,   zowel  treurigheid  en  rouw  over  onze  druk  als  vreugde  uit  de gehoorzaamheid van het geloof en van de hoop, die te midden van de schipbreuk ons de nabijzijnde haven toont.

26.  En  er  kwam plotseling  een  grote  aardbeving,  zodat  de  fundamenten  van  de  kerkers bewogen werden; en terstond werden al de deuren geopend en de boeien van allen, ook van hen die zich in de overige cellen van de gevangenis bevonden, raakten los, terwijl tevens een geheime macht de gevangenen terughield, dat zij van het ogenblik van die grote gebeurtenis geen misbruik tot ontvluchten konden maken.

Toen Christus riep: "het is volbracht", toen beefde de aarde, scheurden de rotsen en openden zich de graven (Matth. 27: 50vv.). Toen de gemeente te Jeruzalem na de eerste vervolging God prees, toen beefde de plaats waar zij vergaderd waren (hoofdst. 4: 23vv.). Iets dergelijks heeft  ook hier plaats. Op het  lofgezang van de apostelen volgt  een grote  aardbeving, de grondvesten van de gevangenis worden bewogen, plotseling vliegen alle deuren open en alle banden raken los. Het laatste feit kon niet door iets natuurlijks worden teweeggebracht. Met

de aardbeving waren geesten van de hemel in vereniging (hoofdst. 12: 7); het was een teken van de hemelse rechtspleging - hier, waar de heiligste mannen zo onschuldig in de kerker waren  geworpen,  moesten  alle  gevangenen  min  of  meer  als  willekeurig  opgeslotenen voorkomen. Zij werden van boven vrijgemaakt, maar eveneens werden zij door onzichtbare handen vastgehouden en verhinderd om hun verlossing te misbruiken tot  ontvluchten. (P. LANGE).

Paulus en Silas mochten niet ontvluchten omwille van het evangelie. Waren zij echter alleen daar  gebleven  en  de  andere,   misschien  gedeeltelijk  zeer  schuldige  gevangenen  allen ontvlucht,  dan zou  meer  dan één  moeilijkheid  door  de grote,  goddelijke gebeurtenis zijn veroorzaakt,  die het  aan God waardige hiervan zou hebben besmet  en verduisterd.  Toch moesten Paulus en Silas door deze aardbeving, zonder haar tot de vlucht aan te wenden, als degenen om wie dit geschiedde, nog in diezelfde nacht tot de vrijheid komen.

Paulus had de waarzeggende geest in de dienstmaagd het zwijgen opgelegd en zijn getuigenis omtrent  hem afgewezen. Nu gaf de hoge God zelf uit  de hemel getuigenis dat  deze zijn knechten waren, die de Filippensen de weg tot de zaligheid moesten verkondigen.

De  gevangenen  waren  zeker  in  hun  binnenste  getroffen,  toen  zij  nu  opeens  alle  deuren geopend zagen en zichzelf van hun boeien bevrijd. In de sterkste wondertaal riep God hun toe: "hoort Mijn knechten, zo zal Ik ook de banden van uw hart losmaken! "

Het had de schijn alsof de laatste verlossing was gekomen (Luk. 21: 11); toch heeft elke voorlopige redding van de knechten van God steeds een zekere gelijkheid met de laatste, wanneer bij het slaan van de laatste bazuin de gevangenissen van de graven en de banden van de verrotting zullen worden losgemaakt (Joh. 5: 28). Ook dit was een teken van een voorspel van de laatste dag, dat  de boeien  van allen, ook van de andere gevangenen, losgemaakt werden (Joh. 5: 29) en dat toch niemand waagde te vluchten in angstige verwachting van de dingen die komen zouden (Luk. 21: 26). De gedachte aan de schrik van het aardse gericht, dat zij  hadden  kunnen  ontgaan,  trad  terug  bij  die  aan  de  schrik  voor  het  gericht  van  de eeuwigheid, dat niemand kan ontvluchten.

Het middernachtelijk uur in de kerker te Filippi een voorbeeld van het grote uur van de Heere: 1) de wereld slaapt, maar de gelovigen wachten op dat uur, wakend en biddend; 2) de aarde beeft, maar de Heere is nabij; 3) de knechten van de zonde sidderen voor het gericht, maar de kinderen van het koninkrijk heffen de hoofden in de hoogte, omdat hun verlossing nabij is.

Het was het antwoord van God aan zijn dienstknechten. Het is opmerkelijk dat bij de dood en de opstanding van de Heere, evenals hier een aardbeving plaats had en ook bij het gebed van de eerstgelovigen in Jeruzalem de aarde zich bewoog; trouwens de Heilige Geest, van wie deze bewegingen uitgingen, is zelf de grote beweger in het rijk van God.

27. En de gevangenbewaarder, uit zijn slaap opgeschrikt door het gevaar, veroorzaakt door het openspringen van de deuren en het schudden van het gebouw, onderzocht aanstonds de ruimte die aan zijn zorgen was opgedragen. En toen hij de deuren van de gevangenis zag openstaan, trok hij een zwaard onder kreten van woede en wanhoop en stond op het punt om zichzelf om te brengen, in de waan dat de gevangenen gevlucht waren en zich voorstellende dat hij zeker met de dood zou gestraft worden, omdat hij de gevangenen niet beter bewaard had (hoofdst. 12: 18).

Hoewel het waar is dat sommige wijsgeren zelfmoord veroordeelden, was zij echter door vele andere geoorloofd  geoordeeld en werd onder de Romeinen metterdaad dikwijls volbracht, voornamelijk in deze tijd: ook was zij in de ogen van sommigen die toen te Filippi leefden, roemwaardig, door de herinnering aan het voorbeeld van enige grote mannen, onder anderen Brutus en Cassius, die daar in hun zwaard gevallen waren.

28. Maar Paulus riep met luide stem uit het  binnenste van zijn kerker, waarheen ook de andere  gevangenen  gevlucht  waren:  Doe  uzelf  geen  kwaad;  want  wij  zijn  allen  hier;  er ontbreekt niet één.

29. En toen hij aan zijn huisgenoten, die eveneens wakker geworden en toegesneld waren, licht gevraagd had, sprong hij naar binnen, terwijl hij alle cellen haastig doorliep en begon, toen hij in het binnenste van de gevangenis kwam en daar werkelijk alle gevangenen in goede orde bij elkaar vond, zeer te beven en viel neer voor de voeten van Paulus en Silas. Hij zag nu duidelijk dat zij knechten waren van de Allerhoogste God, die door Hem waren gezonden om aan de Filippensen de weg van de zaligheid te verkondigen; daarom vroeg hij hun vergeving voor het aangedane onrecht (vgl. hoofdst. 10: 25).

30. En hij leidde hen naar buiten uit die binnenste cel, waarin hij ze had geworpen, naar de voorste ruimte van de gevangenis en zei: a) Lieve heren! wat moet ik doen om behouden te worden, want om ons dat bekend te maken zijt gij immers tot ons gekomen?

a) Luk. 3: 10 Hand. 2: 37; 9: 6

"Wat moet ik doen om behouden te worden? " Tot die bezorgdheid, tot die vraag van de ziel zal het bij een ieder van ons moeten gekomen zijn, of nog moeten komen; heden, morgen, eenmaal, op het sterfbed? Maar heden, mijn lezers! heden het liefst. "Wat moet ik doen om behouden te worden! " O, indien het bij u tot deze vraag gekomen is, gekomen zal zijn, ik vraag, ik zal niet vragen hoe? En geenszins is het nodig dat de geboorte van deze vraag bij u zo smartelijk geweest is of zijn zal, als bij de gevangenbewaarder te Filippi. Maar indien het ook bij u ontzettende ogenblikken en ondervindingen, indien het ook bij u ogenblikken van tijdelijke nood en aardse vertwijfeling zijn geweest, of zijn zullen, die er u toe brachten of brengen, die u de diepere behoefte van uw ziel en een grotere nood dan alle aardse nood deden beseffen,  erkennen,  uitspreken,  o  dan zegt,  dan zult  gij zeggen:  Gezegend zijn de wegen van God; gezegend de ontzaglijke dingen, die mij door de ziel gegaan zijn! Gezegend dat verschrikkelijk, dat donker ogenblik, waarin ook ik licht gevraagd en bij dat licht mijn ergste nood, mijn grootst gevaar gezien en de handen uitgestrekt heb naar de kant, vanwaar het behoud mij was opgedaagd en kwam.

31. En zij zeiden: a) Geloof in de Heere Jezus Christus en gij zult zalig worden, gij en uw huis, van wie de leden hier rondom u vergaderd zijn, en waarin zeker veel ellende van de zonde zal hebben geheerst.

a) Joh. 3: 16, 36; 6: 47; 1 Joh. 5: 10

Ja, dat is het antwoord dat gegeven kan worden, dat gegeven moet worden, dat in de hemel gegeven is aan elk hart, dat met meerdere of mindere benauwdheid, maar met de hoogste ernst uitroept: "Wat moet ik doen om zalig te worden? " "Geloof in de Heere Jezus Christus! " Ziedaar  de  sleutel van  de  zaligheid,  toegereikt  aan  Jood  en  heiden  en  ook  nog  aan  die christen, die meent in de Heere Jezus Christus te geloven, maar in de bezorgdheid van zijn

hart toch nog leren moet wat het betekent: Hij is de Behouder. In Hem te geloven is: Hem de machteloze hand toe te steken; in Hem te geloven behoudt. Komt gij uit de afgrond van het verderf, uit de poel van de zonde, uit de strikken van de wereld, uit de holen van het ongeluk, van de rand van de wanhoop, van de poorten van de dood; heeft de wereld u bedrogen, hebben de mensen u  verjaagd; heeft  uw hart  u  begeven,  is uw wijsheid,  uw kracht,  uw hoogmoed te schande geworden, zegt u een diepe weemoed "hier beneden is het niet! ", een inwendige stem "gij hebt het verbeurd", zie dan op naar de Heere Jezus Christus; bedenk dan wie Hij is, wat Hij deed, wat Hij sprak, versta Zijn uitnodiging, waardeer zijn liefde, Zijn kruis, Zijn offer, Zijn "het is volbracht. " Verblijd u in dat woord, vertrouw er op; rust er in uit. De rust is gevonden, de vrede is neergedaald, de diepste levensvraag beantwoord; gij zijt behouden. En gij weet niet slechts wat gij doen moet om zalig te worden, gij hebt het reeds gedaan; gij zijt zalig, want gij hebt geloofd. "Geloof in de Heere Jezus Christus en gij zult zalig worden, gij en uw huis. " Ziedaar het vrije en blijde woord, dat een Paulus en Silas, als uit één mond durven uitspreken, ook tot een heidense cipier, die deze morgen de voeten van de apostelen van de Heere met hardvochtigheid in het blok heeft gesloten en die in datzelfde ogenblik op het punt stond een zelfmoord te plegen. Zij weten het, "allen hebben gezondigd en derven de heerlijkheid van God en worden om niet gerechtvaardigd door de verlossing die in Jezus Christus is. " Zij weten het, het evangelie is een kracht van God tot zaligheid, voor een ieder die gelooft hetzij Jood, hetzij Griek. Zij weten het, ook zij zijn niet anders dan door geloof  zalig  geworden.  Zij  weten  het,  een  cipier  van  de  gevangenis  te  Filippi,  een zelfmoordenaar, van wie het zwaard uit de hand is gevallen, is niet te ver afgeweken, niet te diep gezonken om met de ganse menigte van de zondaars te geloven, om met een Silas, om met een Paulus, "tevoren een lasteraar, vervolger en smader, " een parel te zijn aan de kroon van   de   Middelaar!   En   daarom   hebben   zij   geen   bedenkelijke   vragen   gesteld,   geen achterdochtig verhoor ingesteld, geen enkele voorwaarde opgelegd.

32.  En zij spraken, daar hij nog wel weinig begreep van wat die korte aanwijzing moest betekenen, tot hem het woord van de Heere en tot allen die in zijn huis waren.

33. En hij nam hen tot zich in zijn woning, die zich ook in die kerker bevond, in dat uur van de nacht en waste hun striemen, en hij werd terstond gedoopt door deze boden van God, toen zij zo verkwikt waren van hun ontkleding en geseling (vs. 22v.) en tevens werden al de zijnen gedoopt (vs. 15).

34. En hij bracht hen vervolgens in zijn eigen huis en zette hun een maaltijd voor tot hun verkwikking na de doorgestan ontbering en smart, om nu een broederlijkevereniging met hen te hebben en hij verheugde zich dat hij met heel zijn huis tot het geloof in God gekomen was (Luk. 5: 29).

Wat  een  tegenstelling:  deze  man  vol  angst,  die  een  onverwacht  ongeluk  zo  geheel  in ontsteltenis brengt en die rustige knechten van de Heere, die blij God loven te midden van hun  kerkernacht!  Dit  is  de  tegenstelling  die  wij  nog  alle  dagen  kunnen  zien,  vooral  bij plotselinge beproevingen en onverwachte bezoekingen van God, het onderscheid tussen een gelovig kind van God, dat gerust en kalm blijft ook in storm en onweer, omdat het weet, de Vader laat mij niet alleen, en het ongelovig kind van de wereld, dat het hoofd verliest en de moed laat zinken als de nood komt, omdat het niemand heeft aan wie het zich kan vasthouden als het aardse geluk wankelt en wijkt. Gever van alle goede gaven, schenk mij een geloof onbewegelijk als de rots, waartegen de golven slaan.

De zelfmoord was bij de heidenen geen zonde, maar een deugd. Als het leven op aarde door nood en ellende was vervuld, vol druk en kwelling was, wist men tenslotte geen andere raad dan in tandenknarsend verzet  tegen het  noodlot  en wanhopend aan alle  liefde en hulp in bittere wanhoop dat leven van zich te werpen en om die hoogste nood en die wanhoop toch zo mogelijk door enige misleiding te verlichten en te verzoeken, maakte men er een deugd van en stelde er een eer in. Het christendom heeft eerst in het algemeen de mensen zeker gemaakt van een leven aan gindse zijde van het graf, van een eeuwig leven. Het heeft allen de weg en de toegang daartoe geopend en gebaand, hun het toekomende en eeuwige als het doel van het aardse en tijdelijke voorgesteld, als hetgeen boven alle gedachten begeerlijk en meer dan alles wat deze aarde heeft, het sterkste verlangen waardig is. En toch heeft eerst het christendom, meer dan iets ter wereld dat kon doen, de mensen ook in lijden en smarten aan deze wereld gebonden en verhoed dat zij in nood en ellende aan hun aardse bestaan niet zelf een einde maakten.

God liet het toe dat de gevangenbewaarder, die nog in datzelfde uur bekeerd moest worden, in de hoogste woede en in wanhoop verviel, dus werkelijk als een vuurbrand uit het vuur werd gered, om de kracht van het evangelie te verheerlijken, die machtig is om zondaars van de rand van de hel in het hemelse leven te verplaatsen. Zulke voorbeelden geven moed om zelfs de wildste en barbaarsgezinde mens ook in de vreselijkste omstandigheden het evangelie te doen horen.

De waarschuwende en geruststellende stem van Paulus heeft de gevangenbewaarder van zijn wanhoop en zijn verderfelijk voornemen teruggebracht; hij is omtrent zijn uiterlijke toestand gerustgesteld. Maar nu begint bij hem een andere onrust, de zorg en angst voor Gods gericht grijpt zijn ziel aan. Zijn al de gevangenen bij geopende deuren in de kerker gebleven, dan moet, zo denkt hij, iets wonderbaars zijn voorgevallen. Nu komt hem opeens alles voor de geest,  wat  hij van  de  woorden  en  werken  van  de  beide  Joden,  vooral ook  omtrent  het getuigenis van de waarzeggende geest van die dienstmaagd en diens uitdrijving moet gehoord hebben  toen  zij werden  opgesloten.  Het  gaat  als  een  bliksemstraal door  zijn  hart.  Deze mannen zijn inderdaad knechten van God, de Allerhoogste en verkondigers van de zaligheid, zoals de waarzegster verklaard heeft en geen ander dan hun God heeft hun banden en sloten verbroken. Maar dan moet hij zichzelf beschuldigen en aanklagen dat hij zo gewillig het bevel van de hoofdlieden heeft volbracht en het erop heeft toegelegd om naar de wens van deze hartstochtelijke  overheidspersonen  en  van  de  ontevreden  burgers  de  gegeselden  zonder medelijden en hard te behandelen. Nu begrijpen wij zijn haast, waarin hij zich voor de voeten van Paulus en Silas werpt, alsook dat  hij nu geheel de zorg voor de  veiligheid  van zijn gevangenen uit het hart zet en in plaats daarvan een andere bezorgdheid uitspreekt, hoe hij namelijk uit het oordeel van God zou kunnen gered worden. Voor de eerste maal wordt hier de ernstige vraag gesteld naar de persoonlijke behoudenis, naar de redding van de ziel van de beschuldigingen van het geweten, van de straf van God uit de mond van een heiden, evenals vroeger te Jeruzalem ten gevolge van de heilige Pinkstergeschiedenis uit de mond van Joden en Jodengenoten (hoofdst. 2: 37). Natuurlijk kon Paulus op de vraag van de heiden geen ander antwoord geven dan Petrus toen op de vraag van de Joden gaf.

Als men zo’n ontwaakt geweten voor zich heeft, kan men spoedig met weinig woorden ver komen; maar hoeveel moet dikwijls worden gedaan voordat het ernst wordt met de vraag: "Wat moet ik doen om zalig te worden? "

Daar stond dus de Macedonische man van het gezicht (vs. 9) lichamelijk in de middernacht voor de ogen van de apostelen. Toch was hij slechts een enkel voorbeeld van vele duizenden,

die zo zouden staan en vragen. Was nu de gevangenbewaarder zich niet van de gehele inhoud van zijn vraag bewust, zeker had de wonderbare gebeurtenis hem van een harde tuchtmeester van de zondaars tot een arme zondaar gemaakt, en zijn ziel vroeg naar geestelijke zaligheid: "Geloof in de Heere Jezus Christus en gij zult zalig worden, gij en uw huis, " dat was het antwoord van Paulus en deze verkondiging verklaarde hij voor hem en voor zijn huis. Nu begon in deze kring een merkwaardige doop van beide zijden, diep in de nacht tegen de morgen: de gevangenbewaarder waste de boden van het evangelie, om hen van het bloed van hun striemen te reinigen, zij daarentegen wasten hem rein van de wonden van zijn leven en geweten door het bad van de doop met al zijn huisgenoten. Deze handelingen vielen nog voor in de ambtswoning van de gevangenis zelf. Vervolgens bracht de gevangenbewaarder hen in zijn huis en bereidde hij hun een maaltijd en verheugde hij zich met zijn gehele huis dat hij gelovig was geworden in God. Zo volgde op de doop in dit huis een communie, die zeker avondmaal,  liefdemaal  en  feestmaal  tegelijk  was.  Daar  de  gevangenbewaarder  alleen  tot trouwe bewaking van de gevangen mannen verplicht was, overtrad hij zijn bevoegdheid niet. Zij hadden hem toch reeds bewezen dat zij niet van plan waren de plaats van hun geloofsstrijd als  vluchtelingen  te  verlaten  en  de  wijze  van  bewaring  was  aan  hem  overgelaten.  Hij probeerde nu goed te maken wat hij in eigen hartstochtelijkheid of sympathie met de geest van vervolging verkeerd had gedaan.

Paulus en Silas gingen van de tafel van de gevangenbewaarder weer naar hun gevangenis. Het zal hem moeilijk zijn geweest dit toe te laten, maar zij hielden het zeker voor verkeerd hem zonder noodzaak aan het gevaar van bestraffing door de overheid bloot te stellen. Overigens zou  de  doop,  die  in  de  nacht  in  de  kerker  te  Filippi  plaats  had,  de  baptisten,  die  het onderdompelen van de dopelingen tot een noodzakelijk stuk van de doop maken, ter lering kunnen zijn. "Hoe heette dan de rivier die door de kerker te Filippi stroomde? " zo vroeg eens een christelijke Hindoe aan de baptistenpredikers die hem de doop door besprenging wilden verdacht maken.

De gewichtigste vraag en het meest juiste antwoord: 1 de vraag: "wat moet ik doen om zalig te worden? " a) zij is een zeldzame vraag, die slechts door weinigen wordt gesteld, b) maar een vraag die, als zij eens ontwaakt is, de mens geen rust laat voordat hij het juiste antwoord heeft gevonden. 2) Het antwoord: "geloof in de Heere Jezus Christus en gij zult zalig worden, gij en uw huis, " is a) een dwaasheid voor de wijsheid van het vlees, b) een gericht over alle hoogte  en  eigengerechtigheid  van  de  wereld,  c)  een  troost  en  wel de  enige  troost  voor oprechte zielen en d) het hoogste kleinood van de protestantse kerk.

"Geloof in de Heere Jezus Christus en gij zult zalig worden, gij en uw huis, " want met dit geloof verkrijgt gij 1) een goddelijke huisvriend, 2) een heilige huisregel, 3) een liefelijke vrede in het  huis, 4) een verzekerde  welvaart, 5) een onbedrieglijk huismiddel en 6) een hemelse woning.

Uit genade word ik zalig: mijn hart! gelooft gij het of gelooft gij het niet? (Lied van Chr. Ludw. Schelt).

35. En toen het dag geworden was, zonden de hoofdmannen, die over hun gedrag in vs. 22v. zich  ongerust  begonnen  te  maken  en  weer  graag  van  de  zaakbevrijd  wilden  zijn,  de stadsdienaars,  dezelfde  lectoren  die  aan  Paulus  en  Silas  de  executie  hadden  moeten volbrengen, tot de gevangenbewaarder, zeggende: Laat die mensen, die wij u  gisteren ter bewaring gaven, weer los.

De apostelen hadden zich bij het in vs. 22v. voorgevallene tegenover de hoofdlieden niet verantwoord, maar de Heere had hen intussen in het geweten gegrepen. Als zijn knechten zwijgen en lijden, neemt Hij hun zaak op.

Wij mogen wel aannemen,  dat  de grote aardbeving  ook  in de stad zal zijn bemerkt; de overheidspersonen,  die eveneens ontwaakten door  de schok,  hadden tijd  genoeg over  de betekenis van deze plotselinge vreselijke gebeurtenis na te denken, want volgens heidense begrippen was een aardbeving een onheil dreigend voorteken, dat door de goden gezonden was om de mensen wegens bedreven zonden te straffen. Hoewel zij nu het onrecht gewoon waren, liet zich toch ook in hen plotseling de stem van het geweten horen (Rom. 2: 15). Door deze  aangemaand  zullen  zij  nu  vooral  ook  gedacht  hebben  over  de  geseling,  die  had plaatsgehad aan die mannen, die er zo edel en waardig uitzagen. Zodra de morgen aanbrak, ging of zond de een tot de ander en spoedig schijnen zij het eens geworden te zijn, om, ten einde zich niet voor het volk bloot te geven en geen verder opzien te verwekken, Paulus en Silas weer in alle stilte uit hun gevangenis los te laten.

Misschien moeten wij echter de zaak ons eenvoudig zo voorstellen, dat de hoofdlieden bij rustig nadenken het haastig handelen van de vorige dag toch verkeerd en Romeinse praetoren onwaardig voorkwam, vooral als zij intussen enigszins achter de eigenlijke oorzaak van de boosheid van de waarzeggerijverkopers waren gekomen en nu bemerkten dat zij zich door deze  hadden  laten  misleiden.  Zij  hielden  daarom  de  bevrijding  van  de  beide  Joden  als noodzakelijk voor het herstel van hun aanzien als overheid.

Het was voor de gevangenbewaarder een blijde boodschap toen hem het bevel werd gebracht: "laat die mensen los! " Hij werd daardoor uit een pijnlijke, drukkende toestand geholpen: want  wat  zou  hij  hebben  moeten  doen  als  er  niets  van  die  aard  was  gekomen.  Als gevangenbewaarder was het zijn plicht aan de overheid, die hij met eed en plicht toebehoorde, gehoorzaam en trouw te zijn en haar bevelen ten opzichte van de gevangenen zorgvuldig en streng te volbrengen zonder zich over de schuld of onschuld een oordeel aan te matigen. Nu echter wist hij als christen dat deze mensen volkomen onschuldig waren, er was voor hem geen twijfel over mogelijk dat zij onrecht leden, ja hij beminde en eerde hen, door wie hij voor wanhoop was bewaard en tot een nieuw leven gekomen was. Zij stonden voor hem in het licht van apostelen van de Heere en indien hij hen nu verder hard en streng had moeten behandelen, hen in de donkere kerker had moeten laten versmachten - wat verschrikkelijk, wat onverdraaglijk zou dat geweest zijn! Spoediger dan hij het had kunnen verwachten, moest de overheid hem daaruit helpen door hem dit bevel te zenden. Vol vreugde haastte hij zich daarmee als met een blijde boodschap tot Paulus en Silas en hij denkt niet anders of dezen zullen die tijding met dezelfde vreugde ontvangen en doen zoals hij zegt: "gaat uit en reist heen in vrede. "

De wereld zou graag al de ongerechtigheden die zij misdreven heeft, begraven en verbergen, maar men moet haar niet altijd haar zin geven. De Heilige Geest leert ons dat men niet op het verkeerde moment ootmoedig moet zijn, maar zich altijd zo moet gedragen als met de leiding van God overeenstemt.

36. En de gevangenbewaarder boodschapte met grote vreugde over de loslating van de apostel en diens reisgenoot deze woorden aan Paulus: De hoofdmannen hebben doen weten dat gij losgelaten moet worden; gaat dan nu uit de gevangenis, waarin gij op onrechtvaardige wijze zijt geworpen en reist heen in vrede om uw werk in de stad zonder verdere hinder voort te zetten.

37. Maar Paulus zei tot hen, tot de stadsdienaars door middel van de gevangenbewaarder: Zij hebben ons, die Romeinen zijn, Silas zowel als ik (hoofdst. 22: 25), onveroordeeld in het openbaar  gegeseld  en in de gevangenis geworpen,  dat  op  meer  dan één punt  een zware schending van het recht is en werpen zij ons nu heimelijk daaruit, alsof zij met vagebonden of ander gepeupel te doen  hadden? Geen sprake van, laten zij zelf komen en ons zoals het betaamt, op eervolle wijze uitleiden.

38. En de stadsdienaars boodschapten deze woorden weer aan de hoofdmannen en zij, de hoofdlieden, die wel wisten welke zware verantwoording de gepleegde rechtsschennis ten gevolge zou hebben als daarover een klacht  bij de Romeinse  stadhouder werd ingediend, werden bevreesd toen zij hoorden dat het Romeinen waren.

39. En zij kwamen werkelijk zelf, zoals Paulus en Silas verlangd hadden, en verzochten hun het onrecht te vergeven en vergeten, en toen zij hen uitgeleid hadden, vroegen zij hun de stad te verlaten (Matth. 8: 34). Had een engel hen uitgeleid zoals in hoofdst. 5: 19v. ; 12: 7vv. was de macht van God, die heerst in het midden van de vijanden (Ps. 22: 29; 110: 2
verheerlijkt als hier, nu de
Romeinse hoofdlieden zelf de dienst van de engelen moesten verrichten.

Evenals Paulus het recht van de oversten van de stad geëerd had, door zich met Silas zonder tegenweer en tegenspraak aan hun maatregelen te onderwerpen, zo zorgde hij nu voor zijn recht  om henzelf en  om de  zaak  van  de  Heere.  Wat  hij van  hen  verlangt,  dat  was  het wezenlijke Romeinse recht in tegenstelling tot het geschonden Romeinse recht, waarnaar het volk en de oversten hem en zijn reisgenoot hadden mishandeld.

Ook menselijk recht heeft een goddelijke grond en oorsprong; laat daarom nooit de christen zijn recht overgeven uit zwakheid, maar altijd omwille van de Heere. Hier zou een toegeven niet naar de wil van de Heere zijn geweest, integendeel zou de eer van God daardoor zijn geschonden. Het zou geweest zijn alsof de vijandige overheden niet in hun geweten door de Heere gedwongen, maar uit vrije genadige ontferming, waarin zij genade boven recht wilden laten gaan, de vrijlating van de apostelen hadden bevolen.

Daar de Heere aan Paulus vanaf zijn roeping heeft geopenbaard dat het lijden omwille van Zijn naam wezenlijk tot zijn werkzaamheid zal behoren (hoofdst. 9: 16), is het begrijpelijk dat de apostel, als hij zich ook van de zijde van de heidenen bedreigd ziet, in de eerste plaats herinnerd  wordt  aan  deze  voorzegging  die  hem  gegeven  is  en  aan  deze  door  God geopenbaarde bestemming. Zo schikt hij zich gewillig in het lijden dat over hem bepaald is, zonder te denken aan de mogelijkheid om dat door een beroep op zijn Romeins burgerrecht te ontkomen. Anders is het daarentegen, als gebleken is dat de macht van de ongerechtigheid en van de vervolging door God is verbroken. Want naar deze feitelijke verklaring van God is de apostel bevoegd  en verplicht door beroep op het recht de overtuiging van onrecht in het opgewonden  handelen  tegen  hem  en  Silas  voornamelijk  bij  de  ergste  bewerkers  van  de ongerechtigheid  op  te  wekken.  Volgens  het  Romeins  recht  mocht  niemand  zonder  een gewoon  verhoor  en  vonnis  veroordeeld  worden.  Zij  die  zonder  verhoor  en  verdediging gedood waren, werden gehouden voor onschuldig gedoden. Bovendien was de geseling van een Romeins burger overal door bijzondere wetten verboden. De Romeinse redenaar Cicero zegt  dat  de  uitroep  "ik  ben  een  burger"  dikwijls  velen  in  de  verstgelegen  landen  onder barbaren hulp en redding heeft aangebracht. Hoeveel het nu te betekenen had dat vervolgens de hoofdlieden door het beroep van de apostel op het Romeinse recht bewogen worden zich voor de verachte Joden te vernederen, kunnen wij het best afmeten naar de tegenstelling die

ons in Judea voor ogen is gesteld. Ook Jezus beriep zich eens voor de hoge raad op het recht (Joh. 18: 23); dat dit beroep echter enige indruk gemaakt heeft, vernemen wij niet. Evenzo hebben de apostelen zich tegenover het Sanhedrin op de hoogste en heiligste grondstellingen van de orde beroepen, maar zij verminderen daardoor hun lijden niet, zij vermeerderen het slechts daardoor. Hier is zoveel verkeerdheid en boosheid dat de hartstocht van de bijzondere personen, het recht en de wet van het volk aan zich dienstbaar maakt. Op deze grond is daarom voor de kerk van Christus geen blijvende plaats. Daarentegen geeft de instelling van het  Romeinse  rijk,  dat  het  hardste  en  wreedste  onder  de  wereldrijken  is,  zelfs  voor  de handhavers van deze orde in de eerste stad, waar Paulus met het Romeinse rijk in aanraking komt, de vervolgde en lijdende belijders van Jezus voldoening en zekerheid.

De omkering van de oversten, de vrijlating en het eervolle en achtingswaardige geleiden uit de  kerker  is  een  voorspellend  voorteken  van  het  zegenrijke  en  eervolle  einde,  dat  alle vernederingen en vervolgingen van de christenen door het Romeinse rijk zullen hebben.

40. Zo werden zij daardoor tevreden gesteld. En uit de gevangenis gekomen, gingen zij naar Lydia,  in  wiens  huis  de  christelijke  gemeente,  voor  zoveel  leden  zij  reeds  telde,  in gemeenschappelijk  gebed  vergaderd  was  (hoofdst.  4:  23vv.  12:  12vv.).  En  zij  zagen  de broeders  en  vertroostten  hen  en  Paulus  en  Silas  gingen  uit  de  stad  Filippi,  zoals  de hoofdlieden gevraagd hadden, doch lieten daar Lukas en Timotheüs achter.

De apostolische mannen deden met  hun heengaan van Filippi,  waar  de hoofdmannen  om verzocht hadden, naar de omstandigheden. Eerst bezochten zij nog het huis van Lydia. Eerst zagen zij hier nog de broeders rondom zich vergaderd en vertroostten of vermaanden hen. Vervolgens gingen zij heen.

Zij konden niet zo zonder meer heengaan; zij moesten eerst Gods werk bij de gemeente ten einde brengen en haar uitleggen dat de weg van lijden geen buitengewone, maar de gewone weg van God was tot zaligheid van hun zielen (vgl. hoofdst. 14: 22). Vlees en bloed zouden zich hebben verheven op  de verootmoediging van de vijanden; maar  de godzalige harten bogen zich des te gewilliger onder de kastijding van God, en eerden de kastijding, die door mensen op een onrechtvaardige wijze was uitgeoefend als een kastijding van God.

Tot de vertroosting van de broeders hoorde ook dat Lukas bij hen bleef. Timotheüs, die wij te Berea bij Paulus vonden (hoofdst. 17: 14), schijnt hem na enige weken naar Thessalonika gevolgd te Zijn, misschien als overbrenger van de eerste liefdegave van de gemeente (Fil. 4: 15v.). Toen Paulus ongeveer 5 jaar later (hoofdst. 20: 3vv.) weer naar Filippi kwam, vond hij Lukas nog daar  en nam hij hem met  zich mee op  de laatste  reis  naar  Jeruzalem.  In de gezegende toestand van de gemeente te Filippi, die de gave van standvastigheid kreeg, zoals te zien is uit de brief die aan haar is gericht, heeft dus deze helper van de apostel een vrucht mogen zien van zijn volhardende arbeid aldaar.

HOOFDSTUK 17

ARBEID EN LOTGEVALLEN VAN PAULUS TE THESSALONICA, BEREA EN ATHENE

A. Vs. 1-15 Op de beroemde weg van de Romeinen, de via Eguatia, reizen Paulus en Silas in zuidwestelijke en westelijke richting langs de kust van de zee van Filippi over Amphipolis en Apollonia en komen na een tocht van circa 90 mijlen te Thessalonica aan de Thermaïsche golf. Daar vertoeven zij een geruime tijd en krijgen eerst onder Joden en proselieten, vooral ook onder de voorname vrouwen een grote aanhang; later moesten zij echter ten gevolge van een oploop door ongelovige en nijdige Joden verwekt, bij nacht vluchten naar Berea, een stad, die enkele mijlen meer naar het zuiden gelegen is. Hier prediken zij eveneens enige tijd onder de Joden, die zich edeler en vatbaarder betonen dan die te Thessalonica, alsook onder de Grieken en vinden gemakkelijk een ingang. Door de vervolgingen van de satanische Joden van Thessalonika wordt Paulus genoodzaakt weer het veld te ruimen, terwijl Silas samen met Timotheüs achterblijft.

1. Van Filippi wendden zij zich meer naar beneden en toen zij door Amphipolis en Apollonia gereisd  waren,  kwamen  zij,  na  vijf  of  zes  dagen  met  spoed  te  zijn  voortgegaan,  te Thessalonica, waar een synagoge van de Joden was, namelijk van allen die dat gehele deel van Macedonië bewoonden.

Amphipolis (nu Emboli), gelegen aan de rivier Strymon in het oosten van Macedonië, heette zo omdat de rivier haar aan beide zijden omgaf. De stad was een stichting van de Atheners in de tijd van Pericles (437 v. Chr.); toch viel zij reeds 13 jaar later van Athene af. Nadat zij reeds onder koning Filippus één van de grote centraalsteden van de Macedonische staat was geweest, werd zij door de Romeinen tot hoofdstad van die streek verheven, waartoe ook Filippi behoorde. Ongeveer 6 mijlen zuidwestelijk daarvan lag Apollonia (nu Pilonia, volgens anderen Clissely) aan het meer Bolbe in de streek Mygdonia, wel te onderscheiden van enige andere steden met dezelfde naam, onder anderen van het beroemde Apollonia in Illyrië. Zij was een stichting van de Korinthiërs en Coreyreërs. Verscheidene mijlen naar het westen lag Thessalonica, één van de oudste steden van Europa, vroeger Thermo genaamd; sedert de tijd van  Cassander  (316-298  v.  Chr.)  heette  het  echter  naar  diens  vrouw  Thessalonica  (nu Salonika met 70. 000 inwoners, waarvan bijna het derde deel uit Joden bestaat). Onder de heerschappij van de  Romeinen was het  de hoofdstad van één van de vier  Macedonische provincies en zetel van een stadhouder. De stad breidde zich uit in de vorm van een halfrond amfitheater over de hoogte, waarop zij was gebouwd. Zij werd hoe langer hoe meer tot een zeer voorname handelsplaats van de oude wereld, waar zich ook talrijke Joden vestigen. Haar synagoge schijnt in het gehele noorden van Macedonië de enige geweest te zijn, zodat de Joden bijv. te Filippi, Amphipolis en Apollonia, die daar alleen plaatsen tot gebed hadden, bij de  synagoge  aldaar  behoorden.  Zo  trokken  dan  ook  Paulus  en  Silas  de  beide  zo-even genoemde  steden  slechts  door,  om  pas  weer  hier  in  de  eigenlijke  hoofdstad  van  geheel Macedonië stil te houden.

Paulus vertelt in 1 Thess. 2: 2 zelf, met hoeveel moed hij in de stad was gekomen. Hoewel hij te Filippi versmaad was, was hij toch naar Thessalonica gegaan, verheugd in zijn God. Dit is de enige juiste gemoedsstemming, waarmee een knecht van God van de ene arbeid in de andere,  van  het  ene  lijden  in  het  andere,  van  de  ene  overwinning  tot  de  andere  moet voortgaan.

2. En Paulus ging, zoals hij gewend was (hoofdst. 13: 5; 14: 1; 16: 13 Luk. 4: 16), tot hen, tot de Joden, in hun synagoge en drie sabbatten lang, de drie eerste die hij in de stad  was, behandelde hij met hen gedeelten uit de Schriften.

3. Hij legde hen uit door aanhalingen (Luk. 24: 32) en stelde hen voor ogen, tegenover de valse Messiasidee van de Joden, a) dat de Christus moest lijden en opstaan uit de doden (Luk. 24: 26v. 45v.) en verder bewees hij uit de geschiedenis van de Heere dat deze Jezus van Nazareth de Christus is, die ik, zei hij, (hoofdst. 1: 4), u verkondig (hoofdst. 9: 22).

a) Ps. 22: 7 Matth. 16: 21

Lukas maakt ons vooral opmerkzaam op de gewoonte van Paulus om eerst in de synagoge te gaan, omdat zijn trouw in het opzoeken van de verstrooide schapen van het huis Israël steeds duidelijker op de voorgrond treedt naar gelang hij langer het verduisterde geslacht van zijn volk  had  te  dragen.  Drie  sabbatten  achter  elkaar  sprak  hij  met  hen,  zonder  door  hun tegenspreken zich te laten terughouden, als een waar navolger van de Heere Jezus (Hebr. 12: 3) en al zijn spreken begon Hij met de Heilige Schrift (hoofdst. 8: 35). Men kan gemakkelijk lezen wat Lukas hier van Paulus vertelt, maar het heeft hem meer smarten gekost dan de geseling   te   Filippi.   De   synagogen   waren   voor   hem  scholen   van   geduld,   waar   de eigenschappen  van  de  liefde,  die  in  zijn  Hogelied  (1  Kor.  13)  bloeien,  door  de  hemelse landman verpleegd werden.

De werkdagen, die daar tussen waren, gebruikte de apostel zonder twijfel om de leer en de waarheid van het christendom mee te delen, waar zich maar de gelegenheid aanbood, vooral bij hen die door de voordracht in de synagoge opmerkzaam waren geworden en over dit of dat punt nader onderricht verlangden.

Op de wijze door de Heer en zijn apostelen vanaf het  begin gevolgd en voor alle tijden vastgesteld, namelijk om uit te gaan van de Schrift, bewijst Paulus ook te Thessalonika hoe het kenteken van de ware Messias lag in Zijn voorzegd lijden en opstaan uit de doden, en hoe zo die Jezus, die ik (zo gaat de verhalende vorm, ook hier indrukmakend, in het weergeven van de eigen woorden van de apostel over) u verkondig, juist deze Christus is, juist zo’n Messias is als de profeten vanouds hebben te kennen gegeven en geschilderd.

Zeker gaat het niet met het openen van de Schrift, als het hart niet wordt geopend (hoofdst. 16: 14); want door het gesloten zijn, de onverschilligheid en hardheid van het harten omtrent de zaak is ook de zin van de woorden in de Schrift verloren gegaan en zonder dat men door opening van het hart weer wordt opgewekt tot eerbied voor en belangstelling in de zaak, komt men ook niet tot het juiste verstaan van de woorden.

4. a) En sommigen van hen, van de Joden, die naar hen hoorden, geloofden (hoofdst. 28: 24) en sloten zich bij Paulus en Silas aan,  als hun door  God toegedeelde  discipelen,  en van godsdienstige Grieken (hoofdst. 11: 20; 13: 16, 43; 14: 1; 16: 14), een grote menigte en van de voornaamste
vrouwen niet weinige.

a) Hand. 28: 24

De voordrachten bleven niet zonder uitwerking; enigen van de Joden zelfs werden overtuigd en stemden met Paulus en Silas in, maar van de godvruchtige Grieken of van de proselieten een betrekkelijk grote menigte, zelfs niet weinige van de voornaamste vrouwen.

Wat hier een aansluiten of bijval schenken wordt genoemd, dat wordt in de beide brieven aan de Thessalonicensen als een aandenken van het woord van de prediking als van Gods woord en als een zo volkomen geloof beschreven, dat het hen ook bekwaam maakte de Heere Jezus uit de hemel te verwachten (1 Thess. 2: 13; 1: 9v.).

Dat was voor de heilbegerige proselieten zeker een andere spijze, toen de apostelen Jezus verkondigden, dan wanneer de Joden hun dorre voordrachten hielden, vol van hun smakeloze wijsheid; door deze werden niet alleen de geringen, maar ook de voornamen aangetrokken. Men ziet het ook nu nog, dat juist vele voorname mensen werkelijk ootmoedige en warme navolgers van de Heere worden. Vermoeid van hun glans en van hun grootheid, geeft de arme en toch zo rijke en verheven Jezus hun een bijzondere vreugde, ja de voornamen zijn te allen tijde  veel  toegankelijker  dan  de  wijzen  van  de  wereld  en  het  is  nog  veel  moeilijker  de wijsheid van de wereld dan de rijkdom van de wereld schade te achten.

Het waren vooral ook vrouwenharten, die door de zachte kracht van het evangelie bewogen werden,  voor wie het eerst een licht opging over de heerlijkheid van de Koning met zijn doornenkroon en die met de heilbegeerte van een Maria aan de voeten van de apostel zaten. Het waren vooral vrouwen uit de eerste standen, die de smaad van Christus voor grotere eer hielden dan hun voorname stand, zoals het tot op deze dag nog niet ontbreekt aan zulke waarlijk edele vrouwen, van wie het schoonste tooisel niet een perkamenten adelbrief is, maar een  levende  adel  van  het  hart  en  die  zich  niet  schamen  de  diadeem  van  hun  uiterlijke grootheid aan de voeten van Jezus neer te leggen.

5. Maar 1) de Joden, die ongehoorzaam waren, die zich tegen het evangelie verzetten, werden jaloers, evenals ook elders plaats had (hoofdst. 13: 45), en wilden de apostel en zijn reisgezel en de gemeente eenvernietigende slag toebrengen. Zij namen nu tot zich enige boze mannen uit de marktboeven, die op de straten rondslenterden, en maakten dat het volk, het overige gepeupel, dat hoe langer hoe talrijker werd, te hoop liep en brachten de stad in rep en roer. 2) En zij stormden op het huis van Jason aan, die tot de christenen behoorde en die Paulus en Silas bij zich herbergde (vs. 7), en zij trachtten hen, namelijk Paulus en Silas, tot het volk te brengen, opdat dit een zogenaamd volksgericht zou uitvoeren (hoofdst. 14: 19).

1) Het is niet onmogelijk dat die sommigen uit de Joden en de grote menigte van de heidense proselieten,  waarvan  in  vs.  4  sprake  is,  gedurende  de  tijd  van  drie  weken  (vs.  2)  zijn overgegaan en dat dan verder de vervolging, die van dit vers aan wordt bericht, onder leiding van de Joden begonnen is, waarvoor Paulus en Silas bij nacht werden weggezonden. Dit is in de tekst echter niet uitdrukkelijk gezegd en het tegenovergestelde is waarschijnlijker. Aan een oponthoud van de apostel te Thessalonika gedurende meer dan drie weken zal men wel niet kunnen twijfelen, als men teksten leest als 1 Thess. 2: 9; 2 Thess. 3: 7vv. als men uit Fil. 4: 15v. verneemt dat Paulus gedurende zijn toenmalig oponthoud tweemaal ondersteuning uit Filippi ontving; als men tenslotte opmerkt dat hij reeds dadelijk uit Korinthe ("Ac 18: 5" en "A c) zijn beide brieven aan de Thessalonicensen schreef. Afgezien van zekere toestanden en lotgevallen van de gemeente, die spoedig ondervonden werden, blijkt hieruit toch wel zoveel dat die gemeenten hem ook om haar betekenis vooral aan het hart moest liggen.

De apostel had zich over zijn werkzaamheid te Thessalonika in zijn eerste brief (hoofdst. 2: 9) uitgelaten. Hij had zich daar gevestigd als arbeider om de gelovigen, die God hem gaf, niet tot last te zijn; wellicht woonde hij juist om die reden bij Jason. Zijn arbeid was verdeeld tussen de  pastorale  arbeid  en  de  handenarbeid,  waarmee  hij zich  voedde.  Dit  deed  hij namelijk ondanks de grondstelling (Matth. 10: 10; 1 Kor. 9: 14 dat de verkondigers van het evangelie van Christus hun levensonderhoud, dat zij niet zelf konden verdienen, zou worden gegeven, daar zij al hun kracht en werkzaamheid gaven om de mensen de hoogste goederen te brengen. De eerste reden waarom hij hiervan afstand deed, lag daarin dat hij hier arbeidde om een grondslag te leggen. Als hij voornamelijk onder heidenen arbeidde, kon hij zich niet beroepen op een recht als Joods Rabbi, nog minder zich door de heidenen geld laten geven voor het evangelisch onderricht - daardoor zou hij zich met de Goëten gelijk gesteld hebben. Waren echter  de  gemeenten  gesticht,  dan  waren  spoedig  zijn  Joodse  tegenstanders  aanwezig. Tegenover hen wilde hij zijn onbaatzuchtigheid tonen, die bij hen ontbrak. Hij had verder ook zeker  behoefte  om  metterdaad  de  heiligheid  van  de  handenarbeid  te  tonen  en  zo  de grondstelling (hoofdst. 20: 35) te bevestigen; "het is zaliger te geven dan te ontvangen" - ook daarin, dat hij niet alleen voor zichzelf maar ook voor de reisgenoten arbeidde. Deze toestand was  hem  op  verschillende  wijzen  gemakkelijk  gemaakt.  Zoals  hijzelf  een  reiziger  en tentbewoner in geestelijke zin was, zo werkte hij ook met zijn handen voor het zwervend leven; hij had het tentenmaken geleerd (hoofdst. 18: 3). Zijn klanten waren dus voornamelijk herders, soldaten, kooplieden; de stof, die hij bewerkte, voornamelijk geitenhaar. Tot dit werk had hem de regel van de school van de Joodse geleerden bestemd, dat men nevens de studie van de wet ook een handwerk moest beoefenen. Daarbij kwam zijn gewilligheid om ontbering te lijden, zoals dan weer een vergoeding kwam door het verlangen van de gemeente te Filippi om hem van tijd tot tijd door gaven van haar liefde te ondersteunen.

Wat zijn pastoraal werk aangaat, sprak hij niet alleen in het openbaar tot de gemeente, hij bezocht ze ook in het bijzonder in de huisgezinnen en drukte hun in bijzondere gesprekken de hoofdwaarheden van het evangelie opnieuw op het hart en waarschuwde ze ook voor gevaren, die het christelijk leven bedreigden. Hij was gewend de hoop van de gelovigen van het lijden van deze tegenwoordige tijd te vestigen op de tijd, als Christus zou wederkomen om zijn rijk onder de mensen tot volkomen overwinning te brengen. Deze tijd moest voor hen die zich bewust waren van de verkregen verlossing, geen voorwerp zijn van vrees, maar alleen van blijde, ernstige verwachting. Nadrukkelijk stelde hij tegenover de aanmatigingen van Joodse werkheiligheid en van zedelijke zelfgenoegzaamheid de leer van de rechtvaardiging van de mensen niet door zijn altijd gebrekkige werken, maar door de toeëigening van de genade van de verlossing in het geloof alleen. Niet minder was voor hem een zaak van gewicht om de jeugdige christenen te waarschuwen voor het misverstand dat bij een oppervlakkige bekering zo gemakkelijk kon ontstaan en vooral bij een overgang van het gewone Joodse begrip van geloof tot het Paulinische, namelijk dat dit geloof zonder gehele verandering van het leven zou kunnen bestaan en dat hij, die slechts de afgodendienst vaarwel zei en in Jezus geloofde reeds daardoor beter zou zijn dan de heidenen en daarom kon verzekerd zijn, dat hij het oordeel, dat de ongelovigen dreigde, zou kunnen ontgaan. Hij drukte hun op het hart dat zij door hun gehele leven de verandering moesten openbaren, die in hen had plaatsgehad, dat zij des te strafbaarder zouden zijn als zij, nadat zij door de verlossing en de doop aan God gewijd waren, in plaats van Hem in een heilig leven te dienen, weer terugzonken in de vroegere zonden, en wanneer zij zichzelf als de woning van de van Hem ontvangen Heilige Geest ontheiligden.

2) In Thessalonika was het net als in Antiochië. In plaats van de gelovige heidenen na te streven (Rom. 11: 11), ijveren de halsstarrige Joden in hun onverstand, alsof de God van

Israël gelasterd werd door de prediking van Jezus, dat Hij de Christus was. Tot welke mate van goddeloosheid deze valse godsdienstijver die mannen leidt (Joh. 16: 2) zien wij hier op verschrikkelijke wijze. Als voorvechters van het goddelijk heiligdom treden de Joden op en laten niet na naar bondgenoten te zoeken, om hen uit de stad te jagen. Op de marktplaatsen van  de  grote  steden  was  gewoonlijk  een  rondhangende  menigte  te  vinden,  gereed  tot slechtheden van alle soort. Van dit marktgepeupel namen zij enige boze mannen tot zich en maakten een samenzwering - de satanische tegenhanger van de voor  Christus geschaarde gemeente.

De wereld gebruikt het gepeupel zolang het met haar bedoelingen strookt. Erkent het volk het evangelie, dan veracht men het, dan heet het: alleen het domme volk, dat de wet niet kent, wordt erdoor aangetrokken (Joh. 7: 47); maar lukt het de wereld de grote menigte tegen het evangelie op te zetten, dan is het zeer verstandig in haar ogen als zij door de menigte een groot geschreeuw kan veroorzaken.

6. En toen zij hen bij een huiszoeking niet vonden, sleurden zij Jason 1) en enige broeders, andere christenen die bij hen waren, voor de oversten van de stad (hoofdst. 16: 19), roepende: Dezen, die dewereld in opschudding hebben gebracht met hun streven naar omverwerping (hoofdst. 25: 8), zijn ook hier tot ons te Thessalonika gekomen.

1) Jason is een naam die verscheidene Joden uit de tijd van de Makkabeeën droegen (1 Makk. 8: 17; 2 Makk. 2: 24 a) Het meest berucht is die Jason geworden, die een broeder van de hogepriester  Onias  III  was  en  uit  bijzonder  belang,  eergierigheid  en  heerszucht  zijn godsdienst en zijn vaderland zo zeer vergat dat hij zich niet schaamde van Antiochus Epifanes de hogepriesterlijke waardigheid voor een aanzienlijke som geld te kopen en vervolgens die verheven plaats te misbruiken om op allerlei wijze en niet zonder gevolg zijn volksgenoten Griekse zeden op te dringen, zoals hij dan ook zelf uit lust, om geheel een Griek te worden, zich in plaats van bij zijn oorspronkelijke naam met de Griekse naam Jason liet noemen (1 Makk. 1: 11 Aanm.). Hoe het nu is met de hier genoemde Jason, of hij behoorde tot de weinige Joden die gelovig waren  geworden,  of tot  de godsdienstige Grieken die tot  het christendom  waren  overgegaan  (vs.   4),   is   niet   te   beslissen,   hoewel  het   eerste   het waarschijnlijkste zou zijn, daar Jason de gastheer van Paulus en Silas was (hoofdst. 9: 43; 18: 2v.). De Joden toch zouden zich wel niet aan een Griek op de medegedeelde wijze hebben vergrepen, ook moest de "borgtocht" (vs. 9) van een Jood de overste van de stad het meest voldoende voorkomen. In elk geval behoorde hij tot de aanzienlijke burgers. Waarschijnlijk is hij dezelfde als die in Rom. 16: 21 genoemd wordt, die Paulus 5 jaar later (behalve Lucius en Sosipater, die tot zijn bloedverwanten behoorden, vgl. Rom. 16: 7 en 11) te Korinthe bij zich had, toen hij de brief aan de Romeinen schreef, terwijl hij hem bij de reis waarover in hoofdst. 20: 2 wordt gesproken, van Thessalonika naar Korinthe tot zich had laten komen of dat hij door hem uit zichzelf om de zaak van de collecten was opgezocht.

De Joden waagden het niet Jason en de christenen die bij hem werden gevonden, aan de volkswoede over te geven, toen zij Paulus en Silas zochten (voor wiens verberging Jason zonder twijfel met  edele zelfopoffering had gezorgd). Zij sleepten ze  echter wel voor de oversten van de stad. Hier riepen zij, die toch zelf een brandend oproer waren begonnen, volgens de gewone tegenspraak van de fanatieken met zichzelf, de beschuldiging uit: "Dezen, die de wereld in oproer hebben gebracht, zijn ook hier gekomen, zeggende dat er een andere koning is dan de keizer, namelijk Jezus. " In hun synagogen had Paulus hun verkondigd dat de Messias van het Oude Verbond een lijdende en door de opstanding verheerlijkte Messias was  en  niet  een  staatkundige,  zoals  zij  die  verwachtten.  Met  dezelfde  trouweloosheid,

waarmee de leden van de hoge raad te Jeruzalem eens de Heere, omdat Hij hun politieke Messias niet wilde zijn, voor Pilatus hadden beschuldigd dat Hij de Koning van de Joden wilde  zijn,  door  zijn  verklaring  omtrent  Zijn  Messianiteit  tot  voorwendsel  te  nemen,  zo handelen ook deze fanatieken. Zij wagen het ook met de verwachting van de staatkundige Messias, die als kiem van het eeuwige oproer hun in het hart zat, voor de overheid te komen en  de  apostel  met  zijn  metgezellen  om  hun  geestelijk  Messiasgeloof  als  staatkundige oproermakers aan te klagen.

Hoe meer het licht van ware kennis bij dit volk werd uitgeblust en het stille, innerlijke leven van de godsdienst in geest en waarheid teniet ging, hoe dieper het zich daartegen in letter en vormdienst verzette, des te luider en schreeuwender, des te onverdraagzamer en bozer ijverde het voor zijn geesteloze, in letterzifterij opgeloste godsdienst. Dit is een les voor alle volken en een waarschuwend voorbeeld dat de godsdienst slechts als zij in verval raakt, kan twisten, strijden, dreigen en vervolgen, maar dat, waar waarachtig licht en leven uit God is, ook liefde is en met de liefde ook vrijheid.

Daar Thessalonika een Griekse stad was, die onder Romeins bestuur stond, maar daarbij alle Griekse   voorrechten   bezat,   die   zij   gemakkelijk   kon   verliezen   indien   zij   zich   niet vriendschappelijk gedroeg jegens de keizer van Rome (van 24 jan. 41 tot 13 okt. 54 n. Chr. Claudius),  werd  het  volk  en  de  overheid  bang  voor  het  staatkundig  gevaar,  waarin  zij meenden ten gevolge van die aanklacht van de Joden te verkeren. Te Filippi was het het trotse Romeinse burgerrecht  dat  zich door  de  prediking van het  evangelie gekrenkt  achtte; hier waren het de oude Griekse privileges van de stad, die men bedreigd waande; beide volgens de politieke toestanden van die steden in de toenmalige tijd.

De oversten te Thessalonika overhaastten zich zeker niet, zoals die te Filippi, maar lieten het blijven bij een van Jason ontvangen borgtocht of verantwoording.

Het was voor de oversten voldoende dat Jason en de overige broeders er voor borg bleven (misschien met hun huis en erf, of door een som geld, die zij te pand stelden), dat de macht van de keizer en van zijn bevelhebbers door de christenen onaangetast zouden blijven. Toen zij hoorden dat  die Koning  Jezus een  gestorvene was,  van wie Paulus zei dat  hij leefde (hoofdst. 25: 19), waren zij misschien tevreden gesteld en wilden zij met dat bijgeloof niets te maken hebben. Een zegen was het toch voor de christenen dat er te Thessalonika een overheid was; het volk, "heer Omnes" ("men, zou Jason niet hebben losgelaten.

7. Jason heeft hen in zijn huis genomen en zij die deze beiden vergezellen (vs. 4), handelen allen tegen de geboden van de keizer, die alle hoogverraad tegen zijn majesteit streng straft. Zij prediken oproer door te zeggen dat er een andere Koning is, namelijk Jezus (Luk. 23: 2).

9. Doch toen zij, de oversten, van Jason en de anderen (vs. 6) een borgtocht ontvangen hadden, een bewijs dat een aanval tegen de Romeinse opperheerschappij volstrekt niet in de bedoeling  lag,  lieten  zij hen  gaan,  verstandiger  handelende  dan  de  hoofdlieden  te  Filippi (hoofdst. 16: 20vv.).

10. En de broeders zonden terstond in de nacht, om verdere aanvallen als deze te voorkomen, Paulus en Silas weg  naar Berea, een stad in het derde district van Macedonië, 12 mijlen zuidwestelijk  van Thessalonika gelegen.  Zij kwamenna een reis  van ongeveer  3  dagen in Berea aan, waarna hun begeleiders weer naar huis keerden. Daar aangekomen, gingen zij op de eerstvolgende sabbat naar de synagoge van de Joden.

Berea is de naam van verscheidene Griekse steden in de oudheid (in 2 Makk. 13: 4vv wordt een  Syrisch Berea vermeld, waarschijnlijk zoveel als Chaleb, het  tegenwoordige Haleb of Aleppo). De hier bedoelde stad van die naam (heden Berea, ook Kara-Ferja geheten) lag aan de rivier Astraeos in een zeer gezegend deel van de Macedonische streek Emothia aan de voet van het gebergte Bermios, twee uren van zee verwijderd en was één van de oudste steden van het  land.  Luther  en  andere  oudere  uitleggers  rekenden  het  mede  tot  het  gebied  van Thessalonika.  Daar  Timotheüs,  die  zich  in  Filippi  weer  bij  Paulus  gevoegd  had  en  te Thessalonika bij hem was en die waarschijnlijk de eerste liefdegift van die gemeente tot hem had overgebracht, bij het afreizen naar Berea niet wordt genoemd, is het waarschijnlijk dat hij,  door  de  vervolging  niet  getroffen,  voor  het  eerst  te  Thessalonika  is  achtergebleven, evenals vroeger Lukas te Filippi. Dit achterblijven van de één en de ander van de apostolische helpers in de pas gestichte gemeenten is dus sedert de werkzaamheid van Paulus op Europese bodem tot een vaste regel geworden. Het was overal ten doel gesteld een blijvende grondslag te leggen. In 1 Thess. 2: 14vv. ziet men verder dat de ongelovige Joden te Thessalonika ook na de verwijdering van Paulus en Silas de christelijke gemeente vervolgd hebben en zij enige tijd later weer op trouweloze en fanatieke wijze te werk zijn gegaan, zodat hun gedrag de apostel rechtstreeks herinnerde aan het gedrag van hun volksgenoten tegen de christelijke gemeente en aan het Godsgericht, dat hun nu wachtte "Ac 18: 18. Hij zond daarom uit Athene Timotheüs, toen deze uit Berea tot hem gekomen was, weer naar Thessalonika terug om bericht te krijgen omtrent de toestand van de gemeente "Ac 16: 3.

11. En dezen, de Joden te Berea, waren edeler dan die te Thessalonika, daar zij het woord ontvingen  met  alle  bereidwilligheid,  door  dagelijks  de  schriften  te  onderzoeken  of  deze dingen waren zoals Paulus zei, dat namelijk de Christus moest lijden en opstaan uit de dood (vs. 3 Jes. 34: 16 Joh. 5: 39).

Berea  is  een  naam die  overigens  in  het  Nieuwe  Testament  weinig  genoemd  wordt  (vgl. hoofdst. 20: 4). Wij lezen niet dat de apostel later weer daar is gekomen en vinden ook geen bijzondere brief van Paulus aan de christenen van Berea, zoals anders aan alle door hem in Europa	gestichte	gemeenten.	Waarschijnlijk	werd	de	gemeente	daar	voor	een dochtergemeente gehouden van de grotere in haar nabijheid, van Thessalonika (1 Thess. 5: 27). Wat wij van deze Bereërs lezen is zeer liefelijk en loffelijk. Deze kleine gemeente bloeit op  het  grote zendingsveld van de apostel als een bescheiden viooltje,  dat  zich onder  de bladeren verbergt, als een eenzame roos in een afgelegen dal. Ook kan zij een opwekkend voorbeeld zijn van het juiste gebruik van Gods woord in 1) gewillig  aannemen, 2) vlijtig onderzoek, 3) levend geloof.

Te Berea heeft Paulus de voldoening  eindelijk Joden te vinden die zich bereidwillig laten leiden op de weg, waarop hij zo graag allen zou willen leiden. De ervaring die hij daar had, dat  velen uit  hen gelovig werden,  moest  de apostel een grote vreugde en  sterkte in het moeilijkste en smartelijkste werk van zijn roeping zijn. Daar toch zag hij dat het ondanks de verharding, die over Israël was gekomen, nog steeds mogelijk was enigen te winnen; deze overtuiging  alleen  kon  hem bij zijn  verplichting  om overal eerst  aan  de  Joden,  die  zich verhardden, het evangelie te brengen, moed doen vatten.

Waar voor hetgeen God gesproken, gedaan en beloofd heeft behoeften en vatbaarheid in een mensenziel  aanwezig  is  en  zich  vertoont,  daar  openbaart  zich  een  edeler  gemoed.  Het gewone, het slechte gemoed is echter voor alle dingen gemeen en slecht, omdat alles, het hoogste en beste er niets voor is, het zelfs niet tot enige opmerkzaamheid en deelneming

brengen kan, omdat het zonder doel en roeping in ijdelheid en nietigheden verloren, zijn leven voor de eeuwigheid tevergeefs leeft.

Hier had zelfs een apostel van de Heere onderwezen en toch wordt het in hen, die van Berea zijn, geroemd dat zij ook zo iemand niet blindelings op zijn woord geloofden, maar eerst hadden nagezocht en de maatstaf van Gods woord ter beproeving van zijn prediking hadden gebruikt. Dit is gewetensvrijheid, dit is evangelisch schriftonderzoek, dit is uitoefening van het algemene priesterschap tegenover het naakte autoriteitsgeloof!

12. Velen dan van hen, van de daar wonende Joden, geloofden, kwamen gedurende de tijd van  Paulus’  werkzaamheid  daar  tot  de  erkentenis  dat  Jezus  de  Christus  was,  terwijl  te Thessalonika slechts enkelen door de apostel werden gewonnen (vs. 4) en van de Griekse eerlijke, tot de hogere standen behorende (hoofdst. 13: 50) vrouwen en mannen niet weinigen en niet alleen zij die als proselieten de voordrachten in de synagoge hadden aangehoord, maar ook anderen die Paulus door bijzondere gesprekken tot de kennis van de waarheid had geleid.

De gehele beschrijving van het werk van de apostel en van het gevolg daarvan (vs. 10-12) leidt ertoe om aan te nemen dat Paulus ook te Berea een geruime tijd heeft gearbeid. Ook moesten  de  Joden  te  Thessalonika,  dat  12  mijlen  daarvan  verwijderd  was,  eerst  van  de werkzaamheid van Paulus te Berea horen, voordat zij volgens vs. 13 enigen uit hun midden konden afzenden om het volk daar in beweging te brengen en tot het afreizen van de apostel aanleiding te geven. Deze mening wordt tenslotte ook door enige teksten uit de brieven aan de Thessalonicensen  bevestigd.  Volgens  1  Thess.  2:  17v.  had  Paulus,  dadelijk  nadat  hij Thessalonika had verlaten, het ernstig verlangen om weer naar die stad terug te keren en hij werd tweemaal in de uitvoering van dat plan verhinderd. Hij zal daarom zolang mogelijk te Berea zijn gebleven en zich door de nood gedwongen meer verwijderd hebben. Verder vertelt Paulus in 1 Thess. 1: 8 dat de vastheid van het geloof van de gemeente te Thessalonika niet alleen in Macedonië en Achaje, maar in alle plaatsen bekend was geworden. Deze tijding was dus ten tijde van het schrijven van deze brief, die ongeveer met het terugkeren van Timotheüs naar  Korinthe  (hoofdst.  18:  5;  1  Thess.  3:  6  samenvalt,  reeds  overal  gehoord  en  haar verbreiding was de apostel reeds weer ter ore gekomen. Bij de nog zo gebrekkige middelen van communicatie in de oudheid en bij het minder gewichtige van de zaak voor de wereld was er  zeker  enige  tijd  nodig  om  dit  zover  bekend  te  maken.  Sedert  de  tijd  nu  dat  Paulus Thessalonika  had  verlaten  -  vanaf die  tijd  moet  het  lijden  van  de  gemeenten  aldaar  pas gedateerd worden - had de apostel slechts te Berea en Athene vertoefd. Daar hij te Athene zich echter geen lange tijd zal hebben opgehouden, zullen wij zijn oponthoud te Berea wel niet zo lang mogen stellen.

13. Maar toen de Joden van Thessalonika bemerkten dat het woord van God ook te Berea door Paulus verkondigd werd, kwamen zij ook daar, om zijn werk dat voor zoveel Joden ten zegen was, te verstoren, a) en bewogen ook daar descharen, de menigten van het volk (vgl. hoofdst. 14: 19).

a) 1 Thess. 2: 14

14. Doch de broeders, de leden van de gemeente die daar gevormd was (vs. 12), zonden toen terstond, om het door hen gewenste oproer te voorkomen, Paulus weg in de richting van de zee, naar de haven Dion, die 3 mijlvandaar verwijderd was, opdat hij zich daar zou inschepen, maar Silas en Timotheüs bleven te Berea achter om de gelovigen nog verder te verzorgen.

E. Vs. 16-34 Ook te Athene, waarheen Paulus na zijn vlucht uit Berea verhuisd is, maakt hij zich de tijd dat hij daar alleen is ten nutte door in de synagoge van de Joden te prediken. Tevens is hij dagelijks op de markt en knoopt hij gesprekken aan met de heidense Atheners en met mannen die tot de beide toen het meest verbreide wijsgerige scholen, het epicurisme en het stoïcisme, behoorden. Het komt vervolgens tot een rede van de apostel op de heuvel van Marx en zoals het zijn roeping was allen alles te worden, zo werd hij ook hier de Atheners een Athener in de christelijke geest. Zijn woord nu is "de hoogstgewichtige aanspraak van de apostolische geest aan de Helleense wereldstad, aan de wereldse beschaving, aan de wereldse geest.   "   De   wijze,   juist   begonnen   en   voortgezette   voordracht,   alsook   de   overige werkzaamheid van Paulus te Athene, bleef niet zonder enige vrucht. Verscheidene mannen en vrouwen en wel, zoals het schijnt, uit de hogere en ontwikkelde standen, stemden met hem in. Toch bleef de gemeente, die slechts klein was begonnen, ook nog eeuwen later belemmerd door  het  krachtig  voortbestaan  van  het  heidendom  in  deze  stad  van  eigengerechtige beschaving.

16. En terwijl Paulus in Athene op hen, Silas en Timotheüs, die te Berea waren achtergelaten en  hem  zo  spoedig  mogelijk  zouden  volgen  (vs.  14v.),  wachtte,  trachtte  hij  eerst  het arbeidsveld  te  leren  kennen,  hem  door  deleiding  van  God  aangewezen,  voordat  hij  in gemeenschap met de beide medearbeiders zijn werk aanving. Toen werd zijn geest in hem in heilige verontwaardiging ontstoken (Joh. 11: 33 en 38), ziende dat de stad zozeer afgodisch was, want bij elke stap ontmoette hij een menigte afgodsbeelden.

17. Hij spak dan, zoals ook anders zijn gewoonte was als hij op een nieuwe plaats aankwam, op de sabbat (hoofdst. 9: 20; 13: 5, 14; 14: 1; 16: 13; 17: 1v., 10) in de synagoge met de Joden en met degenen die godsdienstig waren, met de proselieten. Zijn verontwaardiging dreef hem om zoveel mogelijk tegen die zonde op te treden, zodat hij niet eerst de verwerping van het evangelie door de Joden, noch de aankomst van zijnmedehelpers afwachtte, en zo sprak hij op de markt alle dagen met degenen die hij tegenkwam. Hij wendde zich dus nu dadelijk en in het bijzonder tot de heidenen.

Het eerste gedeelte van deze tweede zendingsreis van de apostel had Azië ten doel gehad en was door Klein-Azië gegaan (hoofdst. 15: 36; 16: 8); de tweede was reeds Europees en omvatte Macedonië in de steden Filippi, Thessalonika en Berea (hoofdst. 16: 9; 17: 15. Nu begint de derde, die het eigenlijke Griekenland, in die tijd Achaje genoemd, als doel had, doch zich tot de twee hoofdsteden Athene en Korinthe beperkte.

De provincie Achaje had twee centrale punten, een intellectueel en een politiek, het eerste was Athene, het tweede Korinthe.

Uit het middelste gedeelte van het oude Griekenland, vroeger Hellas, toen Achaje, nu Livadie genoemd, dat naar het Zuiden steeds smaller werd, breidde zich het schiereiland Attika uit, dat wel geen grotere oppervlakte had dan 40 vierkante mijlen, maar desalniettemin van de grootste betekenis was in de geschiedenis van de toenmalige mensheid. Hier aan de westzijde van het schiereiland, dichtbij de Saronische zeebaai, lag de wereldberoemde stad Athene aan het riviertje Ilyssus en wel op en tussen verscheidene heuvels, waaronder de Akropolis of de "hoogstad" en de Areopagus, de heuvel van Mars, met zijn beroemde rechtbank, het meest uitsteken. Deze rechtbank had in de tijd van zijn bloei niet alleen over leven en dood van misdadigers  te  beschikken,  maar  was  ook  de  plaats  vanwaar  gedurende  lange  tijden  de belangrijkste   wijsgerige,   godsdienstige   en   staatkundige   beslissingen   voor   de   gehele toenmalige wereld waren uitgegaan. Zelfs zegt Cicero dat van de Areopagus van Athene alle

humaniteit,  alle  wetenschap  en  godsdienst,  alsmede  zeden  en  rechten  en  wetten  hun oorsprong hadden genomen en zich door alle landen hadden verbreid. De beide genoemde punten waren de oudste delen van de stad, die door de rijkste en voornaamste Atheners bewoond werden. Athene vloeide over van de schoonste kunstwerken van allerlei aard en was bovendien  de  hoofdzetel  van  de  oude  Griekse  godsdienst.  Hier  bevonden  zich  tempels, standbeelden  en  altaren  van  bijna  alle  goden,  waarin  men  toen  geloofde  en  het  heidens godsdienstige gevoel en bewustzijn openbaarde zich hier werkzamer en levendiger dan ergens elders, zo was bijv. zelfs voor het medelijden een bijzonder altaar opgericht.

Te Athene had zich de ideale richting van het Griekse volk voltooid, en naar haar natuur als beschaving van de vorm belichaamd. De Athener had het bijzondere en individuele aan het ideale  als  het  algemene,   aan  de  godsdienstige,  geestelijke  staat  en  diens  openbaring opgeofferd.  Daarom  was  eigenlijk  de  gehele  stad  Athene  een  verzameling  van  openbare gebouwen en gedenktekenen. De 10. 000 huizen van de burgers waren meestal slechts van gebrande   leemtegels   gebouwd,   terwijl   alle   pracht   aan   de   openbare   gebouwen   was aangebracht.

Het eerste optreden van de apostel van Jezus Christus in de beroemde hoofdstad van Attika, die, hoewel staatkundig onderdrukt en ook sedert lang zedelijk ontaard, toch nog altijd door haar beschaving het roer van de geestelijke wereldheerschappij zelfs over het trotse Rome voerde, en door haar literatuur nog heden een zo grote invloed uitoefent, is van buitengewoon belang en maakt een eigenaardig imponerende indruk. De oorzaak daarvan ligt niet in de rechtstreekse werkingen, die reeds om de korte duur van zijn verblijf van geen groot belang konden  zijn,  noch  in  een  bijzonder  uitstekende  plaats,  die  Athene  ooit  in  de  latere kerkgeschiedenis had ingenomen, maar integendeel in het grootse contrast van twee geheel verschillende rijken en kringen van gedachten, die hier op elkaar stoten. De hoogste, reeds verwelkende bloei van de heidense cultuur en humaniteit wordt hier door de levensgeest van de nieuwe christelijke schepping beademd, waarvoor zij, zonder het te weten, de weg moest banen, zowel om haar graf te vinden, als om haar opstanding tot een nieuw aan God gewijd aanzijn te doen worden. Op de gewijde bodem van de klassieke oudheid en van de godsdienst van de schoonheid, op de geboorteplaats van de schitterende vormen, die verstand en fantasie, aan  zichzelf  overgelaten  en  door  de  Logos  (Joh.  1:  1vv.)  slechts  beschaduwd,  kon voortbrengen, komt een man, uiterlijk onaanzienlijk gebrekkig, maar door het edelste gemoed en door ijver zonder eigenbaat bezield, ja vervuld van de Geest van God zelf. Hij verkondigt de godsdienst van de waarheid en van het eeuwige leven, die de oude wereld met al haar heerlijkheid en macht overwint, aan haar bedoelingen dienstbaar maakt en op haar puinhopen een Godsrijk heeft gesticht, dat alle natiën omvat. Voor de filosofen van Griekenland en te midden van de veel bewonderde  tempels en standbeelden van alle mogelijke valse goden predikt een verachte Jood van de goddelijke dwaasheid, die toch zelfs de wijsheid van de academie en van de stoa te schande maakt en welsprekender tot heilbegerige harten spreekt dan  Demosthenes  en  Aeschines  tot  het  souvereine  volk;  hij  predikt  van  de  gekruisigde Nazarener, die de enige ware God heeft geopenbaard en wiens schoonheid, in knechtsgestalte verborgen,  de  glans  van  de  standbeelden  van  Phidias  en  van  de  Minervatempel  op  de Akropolis verre overtreft, boven de idealen van Plato zich verheft en van de verzoening van God met de mens, de zalige harmonie van het bestaan niet slechts een duister voorgevoel doet koesteren en het doet wensen, zoals de mythen van Prometheus en Herkules en de tragediën van Heschylus en Sophocles, maar werkelijk geeft - geeft boven bidden en denken van de meest verlangende en diepzinnige heidenen.

De  indruk  die  Paulus  op  zijn  tocht  door  de  stad  kreeg,  was  niet  zozeer  een  natuurlijk menselijke,  maar  integendeel  een  christelijk  apostolische.  Niet  het  bewonderen  van  en behagen scheppen in de overvloed en de grootheid van de talloze kunstwerken waren het die hem bewogen, maar hem greep voor alles een heilige afkeer aan van de overal zo zichtbaar zich openbarende afgoderij. Het gevoel dat door de aanblik van hetgeen men daar zocht over hem kwam, was dat van ontsteltenis, omdat hij duidelijk in zijn geest waarnam dat dit alles een valse heerlijkheid was, die zich tussen de mens en zijn Schepper geplaatst had en hem aan bedrieglijke  beelden  vastketende,  die  de  ellende,  die  er  zich  achter  verborg,  slechts  op armzalige wijze bedekten.  Hier  in dit  anti-Jeruzalem van de  heidenwereld,  moest  zich de apostel van Jezus Christus voor de eerste maal werkelijk overtuigen van de waarheid van de stelling (Rom. 1: 22): "zich uitgevende voor wijzen, zijn zij dwaas geworden. " Hij toch zag dat deze trotse stad, die de zetel van Minerva, de heidense godin van de wijsheid was, van enkel beelden en afgodsbeelden wemelde. Wij zien echter hoe bij Paulus het godsdienstig belang alle menselijke bewondering van Griekse kunst overtrof en dat hij niet één ogenblik zo te Athene kon vertoeven, als honderden enthousiaste kunstvrienden heden onder de ruïnen van de klassieke oudheid gaan rondwandelen. Zeker zou ook Christus zelf, als Hij in de dagen van Zijn vlees deze stad had bezocht, Zich niet minder over haar toestand bedroefd hebben, dan wij dit bij Zijn apostel waarnemen. Deze doorzag met een juiste blik van de Geest de verkeerde zijden  van  de  Griekse beschaving en zijn hart, in ontfermende liefde ontbrand, dreef hem ertoe zich tegenover het verderf, dat zich elke dag meer openbaarde, voor zoveel hij kon, reddend te gedragen. Ook te Athene hadden zich reeds sedert geruime tijd Joden gevestigd, die de apostel natuurlijk dadelijk opzocht; zij hadden echter daar niet die invloed verkregen, die zij op andere plaatsen uitoefenden. Het karakter van de stad bracht met zich mee dat Paulus van de daar aanwezige Joden niets belangrijks te verwachten had. Daarom oriënteerde  hij  zich  op  de  heidense  bevolking  door  dag  aan  dag  op  de  markt  met  hen gesprekken te voeren om hun vatbaarheid te leren kennen voor hetgeen hij hun brengen wilde. Athene was namelijk de beroemdste van alle academiesteden van die tijd en het behoorde hier tot  de  openbare  zeden,  dat  in  de  galerijen,  die  om  de  hoofdmarkt  waren,  steeds  vele leergierige mensen bij elkaar waren, die daar heen en weer lopend deels spraken over de leerstellingen van de Atheense filosofen,  deels  de nieuwtjes van de dag  uitwisselden.  Zo overkwam het dan ook de apostel dat op de markt mensen bij hem kwamen, aan wie hij uitleg moest  geven  over  het  doel  van  zijn  verblijf  en  over  zijn  overtuigingen.  Als  onbekend, onaanzienlijk en door de heidenen als Jood veracht  man, midden in de hoofdstad van de Griekse beschaving, moest hij zich vrij geïsoleerd voelen. Daarom zou hij met zijn aanval op het  sterke door  een oude beschaving  van vele eeuwen groot  geworden bolwerk  van  het Hellenische  heidendom  nog  liever  gewacht  hebben,  tot  zijn  trouwe  helpers  hem  zouden nagereisd zijn. Door die mensen werd hij echter spoedig genoeg tot  een dadelijke arbeid onder de heidense bevolking genoodzaakt.

De apostel was van de havenplaats Pireus, een mijl van de stad gelegen, in Athene gekomen. Vandaar  liep  de  weg  tussen  lange  muren  en  op  die  wandeling  had  Paulus  overvloedig gelegenheid  gehad,  op  te  merken  hoe  de  verheven  godsdienst  van  de  Atheners  nauw verbonden was aan een ijver voor een talloze menigte van tempels, altaren en beelden, die aan de meest verschillende godheden gewijd waren. Spoedig na het binnengaan in de stad bevond zich aan de linkerzijde de Pnijx, een plaats op een heuvel gelegen, die tot volksvergaderingen en gemeenschappelijke beraadslagingen bestemd was. Hiervoor lag de markt, in een ruimte, omgeven door verscheidene zuilengangen. Dit was het middelpunt van handels-, gerechtelijk-en filosofisch verkeer, zowel als van het geslenter van de nieuwtjeszoekers. "Op de markt drong dag aan dag de burgerij tezamen, praatzuchtig,  nieuwsgierig, spotlustig, alles werd openbaar gemaakt en al wat belachelijk was voor het publiek opgedist. " Zo begrijpen wij

gemakkelijk hoe Paulus bij zijn oponthoud aldaar het niet vermijden kon, gesprekken met deze of gene van de aanwezigen aan te knopen. Onmiddellijk aan deze markt  grenst  ten noorden van de reeds eerder genoemde Areopagus, een smalle, naakte en rotsachtige heuvel, waarop aan de zuidzijde een in de rots gehouwen trap tot de zetel leidde van het gerechtshof, dat dezelfde naam droeg. Op deze plaats bracht men later de apostel (vs. 19v.), opdat hij zich zou uitspreken over de nieuwe leer, die hij had voorgedragen. Zijn hoorders bevonden zich echter deels op de trap, deels verder beneden in het dal, dat de Areopagus van de heuvel van de Akropolis scheidt. Dat naar vs. 18 juist Epicureeërs en Stoïcijnen met  hem in conflict raakten en niet  Academici en Peripatetici, moet  worden verklaard, behalve uit  de grotere populariteit van de eersten en uit de omstandigheden dat zij in die latere tijd te Athene het talrijkst waren, uit de grotere tegenstelling van die philosofemata tot de leerstellingen van het christendom.  De eersten hadden hun principe van genot,  anderen hun trots op  deugd en beiden stootten zich aan het geloof in de goddelijke voorzienigheid. "

18. En sommigen van de epicureïsche en stoïsche wijsgeren, die met hem een gesprek waren begonnen, redetwistten, disputeerden met hem; en vervolgens zeiden sommigen, de verkregen indruk tegen elkaar  uitend:  Wat  wil toch dezebetweter  zeggen! Wij begrijpen niet  welke bedoeling zijn gepraat heeft. Maar anderen zeiden: Hij schijnt een verkondiger te zijn van vreemde goden boven de vele die wij reeds hebben. Zo spraken zij, omdat hij hun Jezus en de opstanding uit de doden, die Hij teweeg zal brengen (vs. 31), verkondigde. Zo meenden zij dat ten opzichte van Jezus en van de opstanding eigenlijke godenmachten in werking zouden zijn.

Zo meet zich dan de dwaasheid van het evangelie voor het eerst met de wijsheid van deze wereld en het  is opmerkelijk dat  het  juist  deze beide scholen zijn die zich tegenover het evangelie stellen. Vertegenwoordigen de Epicureeërs het werkelijk toegeven aan de algemene oplossing van de zedelijke wetten, de Stoïci representeren het hoogmoedig inspannen van de laatste krachten, tegenover het algemeen zedenbederf. Kan men het epicureïsme het uiterste punt  van het heidendom noemde, het stoïcisme kan een beweging van het geweten in het heidendom heten.  Het  ene  toont  ons  het  toppunt  van  zedelijke  verkeerdheid  in  de  oude wereld, het tweede toont ons het laatste overblijfsel van zedelijke kracht. Het eerste had de dienst van het genot en verviel in zinnelijkheid, het tweede had de dienst van de natuur en verviel in eigengerechtigheid. Hoe ver die beiden ook uit elkaar gaan, in dat ene komen zij samen,  in  tegenstand  tegen  het  christendom.  In  beiden  vertonen  zich  juist  de  grootste tegenstellingen die het christendom in de wereld heeft gevonden en nog vindt - ik bedoel zucht naar zinnelijk genot aan de ene, hoogmoedige eigengerechtigheid aan de andere kant. Noch  het   een  noch  het  ander  kan  de  eerste  en  laatste  eis  van  het  evangelie,  de zelfverloochening verdragen. Zijn de Epicureeën de Sadduceeën in het heidendom, dan zijn de Stoïcijnen de Farizeeën onder hen. En men moet zeggen, de scholen zijn wel vervallen, maar de zaak is gebleven! Denkt aan hen die de genotzucht en de begeerte naar wereldse vreugde nog steeds tot  hun doel stellen, afdalende tot  hen die zeggen: "laat  ons eten en drinken, want morgen sterven wij. " Denkt aan hen, die slechts een blij christendom wensen en niets willen weten van de smartelijke kruisiging van het vlees. Denkt aan hen die slechts in zoverre met het woord van God willen te doen hebben, als dit hun genot geeft en in het werk van de heiligmaking slechts zo ver gaan, als dat met hun begeerten overeenkomt; is dat iets anders dan het epicureïsme in de christenheid? Datzelfde geldt van de eigengerechtigheid. Denkt aan hen die de prediking van de alleen zaligmakende genade niet verstaan, die niet begrijpen dat de mens een Verlosser nodig heeft, die altijd slechts recht verlangen, in plaats van genade, die in hun rechtschapenheid roemen, die in ieder leed, trots op eigen deugd, vragen: "waarmee heb ik het verdiend? ", die allen eerst hun werken optellen, die in zichzelf

roemen  en  nooit  willen  erkennen  dat  zij,  hadden  zij  ook  alles  gedaan,  toch  onnutte dienstknechten zijn - is deze richting van de geest niet het stoïcisme van onze tijd? Maar laat ons niet zien op hetgeen rondom ons is, laat ons ook zien op hetgeen in ons is. Willen wij de waarheid  spreken  over  onszelf,  dan  moeten  wij erkennen:  waar  een  tegenstelling  tot  het evangelie in ons hart is, heeft deze steeds of de lust tot zingenot, of de eigengerechtigheid als bron. Laat ieder in zijn hart kijken, daar kan hij deze vijanden vinden!

De beide filosofische scholen, die van de Epicureeërs en van de Stoïcijnen waren kort  na Alexander de Grote ontstaan. (Epicurus richtte zijn school te Athene op omstreeks het jaar 806 v. Chr. ; Zeno, te Citium op Cyprus geboren, oorspronkelijk een koopman, koos bij zijn voordrachten de Stoa Poikilé, een openbare, met beelden versierde zuilengang, waarnaar dan zijn leerlingen Stoïci worden genoemd - toen hij eens bij het  heengaan van de  Stoa was gevallen en zijn vinger gebroken had,  doodde hij zichzelf, om niet  door zijn toenemende zwakheid overwonnen te worden). Zij bloeiden tot in de tijd van de Antoninussen (tot keizer Antoninus Philosophus, gewoonlijk Markus Aurelius genoemd, van 161-180 n. Chr., die de Stoïsche wijsbegeerte aanhing, maar ook één van de zwaarste vervolgingen van de christenen deed  plaatshebben);  zij  stelden  de  tweevoudige  wereldbeschouwing  voor,  met  behulp waarvan de neerzinkende oude wereld, twijfelend aan de volksgodsdienst, kon proberen het raadsel van het bestaan op te lossen. Het epicureïsche systeem was werkelijk materialistisch, de zinnelijke waarneming werd voor de enige bron van de kennis gehouden. De wereld werd tot atomen teruggebracht en uit de toevallige vereniging daarvan zouden alle wezens zijn voortgekomen. Ook de ziel zou slechts een lichaam zijn uit fijne atomen gevormd, vuur en waterachtig,  zodat  de  onsterfelijkheid  van  de  ziel  een  waan,  de  vrijheid  van  wil  een misleiding en de goden overbodig waren. Inconsequent laat Epicurus ze toch bestaan, maar ontneemt hun alle wereldbestuur en elke invloed op het lot van de mensen. Het hoogste goed van de mens, die in dit koude bestaan is gebracht, is het zingenot. Wijsheid is de hoogste mate daarvan in het leven te verkrijgen en deugd is hetgeen tot dit doel leidt. Het Stoïsche systeem was daarentegen werkelijk pantheïstisch. Het onderscheidde in het heelal stof en kracht en noemde de laatste in haar verhouding tot het geheel wel verstand, voorzienigheid, godheid, maar stelde zich die toch slechts voor als een onzelfstandig, onpersoonlijk en daarom ook niet waarachtig geestelijk wezen, als een alles  vormend en alles levendmakend vuur, dat  naar ijzeren  noodzakelijkheid  de  wezens  en  werelden  voortbracht  en  weer  terugkeerde.  De menselijke  ziel,  een  vonk  van  deze  onpersoonlijke  godheid,  en  dus  zonder  persoonlijke onsterfelijkheid,  heeft  volgens  de  Stoïci  haar  hoogste  goed  in  de  deugd.  Deugd  is  het natuurlijke leven, de overeenstemming van de menselijke wil met de wet van de wereld, dus het onverschillig worden omtrent alles tegenover het wereldregerend noodlot. Volgens deze leerstellingen van de Epicureeërs en Stoïcijnen, die met moderne onchristelijke denkwijzen veel   overeenkomst   hebben,   is   het   te   begrijpen   dat   beide,   bij   alle   verschil   van wereldbeschouwing en vooral van haar moraal, overeenstemmen op één punt, namelijk dat zij het   evangelie   van   de   apostel   een   nieuwe   Oosterse   dweperij   vinden,   die   zij   met Grieks-filosofische voornaamheid opvatten, en vooral in de opstandingsleer een bespottelijk sprookje zien.

Naar  hun  tweevoudige  richting  was  ook  hun  oordeel  omtrent  Paulus  verschillend.  De lichtvaardige Epicureeërs, die zich over alles vrolijk maakten wat hun enigszins ernstig klonk, daar zij het genot als doel van dit leven beschouwden, zagen hem voor een betweter aan, wiens woorden even weinig te betekenen hadden als de stem van een kraai, die zich door haar klapachtige stem onderscheidt. De Stoïcijnen, die in hun trotse zelfvoldoening met verachting neerzagen op alle godsdienst, hielden hem voor een mens die een nieuwe godsverering wilde invoeren, op één meer of minder kwam het niet aan, want zij volbrachten geen enkele.

Daar Lukas in de grondtekst zowel bij "Jezus" als bij "opstanding" het bepalend lidwoord zet, hebben zij zeker die beide in polytheïmische zin opgevat als een paar goden ("nieuwe goden": Jezus en de Anastasis). Daarin mag ironie liggen, die zo ernstig niet gemeend was, maar de Atheners hadden bovendien niet alleen voor hun vele vrouwelijke godheden, maar ook voor abstracte begrippen als bijvoorbeeld het medelijden altaren gebouwd.

De Epicuristen waren bij de heidenen zoveel als de Herodianen bij de Farizeeën en als de kinderen van het vermaak, van het onbezorgde leven, bij ons. Hun levensleus is: "Laat ons eten en drinken, want morgen sterven wij. " De Stoïcijnen daarentegen waren meer nog dan de  Farizeeën,  streng  ingetogen  lieden,  die  alle  vermaak  afweren  en  zich  tegen  alle  leed verhardden. Zij vertegenwoordigden beiden tezamen de twee voornaamste richtingen van het menselijk  hart;  ongerechtigheid  en  eigengerechtigheid.  De  ene  mens  wil  zich  van  God loslaten en de andere zichzelf tot een God maken.

19. En zij namen hem, met de vertrouwelijkheid en de aandrang van de wereld en brachten hem op de plaats Areopagus en zeiden op hun gewone beleefde wijze van spreken: Kunnen wij niet weten wat dit voor nieuwe leer is, waarvan gij spreekt?

20. Want gij brengt ons enige vreemde dingen ten gehore, waarvan wij nog nooit iets hebben gehoord en waarvan wij dus ook nog geen goed begrip hebben; wij willen dan weten wat dit toch zeggen wil, want de zaak zal zeker zeer gewichtig zijn.

21. Alle Atheners nu en de vreemdelingen, die zich daar ophielden, die zich daar bepaald hadden gevestigd of alleen de stad bezochten, besteedden, want zo was hun karakter, hun tijd tot niets anders dan om wat nieuws te zeggen aananderen en van anderen weer wat nieuws te horen.

Die filosofen hadden geheel en al met de apostel gedaan - en toch, terwijl zij zelf met al hun woorden en redeneringen geen levend zaadkorreltje voor de eeuwigheid in een onsterfelijke menselijke ziel konden planten, was juist Paulus degene die de zaadkorrel van het eeuwige leven voor het verstorven Athene en voor geheel Hellas had meegebracht en het nu in de harten zou leggen. Anderen werden tenminste door het nieuwe van de inhoud aangetrokken, zodat zij verlangden meer te horen. In een prachtige zin beschrijft Lukas de zucht naar het nieuwe als een karaktertrek van de Atheners, terwijl hij zelfs het zo veelvuldig gebruikte en daarom zo op kenmerkend Atticisme: kainoteron (iets nieuws, eigenlijk: nieuwers, wat nog nieuwer is dan het vorige nieuwe) mede in zijn beschrijving heeft opgenomen.

Wat zij zeer beleefd tot de apostel zeggen, zeggen zij toch tevens op krenkende toon. Hij had waarlijk  bij  hen  in  zeer  groot  aanzien  moesten  staan,  hij  van  wie  zij  in  hun  duisternis inderdaad zouden vermoed hebben dat hij hun iets zou kunnen zeggen, dat zij zelf niet lang tevoren beter zouden hebben geweten. Toch verheft zich bij hen de begeerte om iets nieuws te horen en een vreemdeling, van wie gezegd wordt  dat  hij iets nieuws wist  en voordroeg, mogen zij toch niet laten vertrekken, zonder hem te hebben gehoord, al zijn zij ook met een verachtend vooroordeel tegen hem vervuld.

Zo ook degenen die de apostel nader willen horen, doen dit niet uit heilbegerigheid, maar uit nieuwsgierigheid. Dat is dat rusteloos jagen naar altijd nieuwe indrukken, dat de mens nooit en nergens en zo ook hier niet, tot  een stil nadenken laat komen. Het is dat gemakkelijk bewogen zijn, dat van het één naar het andere ijlt en daarom niets vasthoudt, niets ervan bewaart, het is dat lichtvaardige overheenlopen, dat gewoon is het ernstige licht en het diepe

oppervlakkig op te nemen, en daarom elke innerlijke vatbaarheid laat teniet gaan. Het is met één woord die nieuwigheidszucht, die altijd maar uitziet naar hetgeen nieuw is, die bij alles er slechts op let of het nieuw is, die in alles wat tot zaligheid van de ziel dient, slechts belang stelt zolang het nieuw is. Bij die gezindheid wordt ook het heilige alleen behandeld als middel ter verstrooiing. Dan kan men zich met Gods woord bezig houden, maar slechts zolang als het voor iemand wat nieuws is, zodra het begint iets alledaags te worden, wendt men er zich weer van af. Men kan deelnemen aan werkende liefde, aan christelijke verenigingen, maar toch slechts zolang als zij iets nieuws zijn - zodra zij beginnen iets gewoons te worden, laat men ze na.  Verliest   iets   de  bekoorlijkheid  van  interessant  te  zijn,  dan  verliest  het  ook  de aantrekkingskracht; de bekoorlijkheid van het ongewone werkt meer dan het bewustzijn van plicht.  Dat  is  die  gezindheid,  die  ook  het  heilige  aan  de  mode  onderwerpt  en  aan  de afwisselende stemmingen zelfs het ene nodige opoffert. Op deze weg bracht men het in het beste geval tot die treurige modevroomheid, die men aflegt als een gewaad, wanneer het uit de mode gaat.

Zeker, het  is voor de heilige Paulus een overwinning geweest  om voor zulke oren Gods woord te spreken; maar de geduldige zaaier zaait zijn zaad, alhoewel de weg over de akker breed en hard is en er een zwerm vogels is die het zaad opeten. Ook is de apostolische prediking,  waarvan  de  eerste  hoorders  op  weinigen  na  tevergeefs  de  genade  van  God ontvingen, niet alleen voor deze gegeven, maar zij klinkt door de heidenwereld en is ook ons ter lering geschreven. Toen Paulus ze later aan zijn Lukas dicteerde, kende de Heilige Geest al  die  zielen,  die  aan  de  hand  van  deze  de  liefdebewijzen  van  de  levende  God  in  de geschiedenis van de wereld en van haar zouden nazoeken.

22. En Paulus trad met grote vrijmoedigheid op en staande in het  midden van de plaats, genaamd Areopagus of heuvel van Mars, zei hij: Gij mannen van Athene, ik merk dat gij in elk  opzicht  zeer  godsdienstig  zijt,  dat  gij  in  alles  godvruchtiger  zijt  dan  anderen,  want vanouds hebt gij boven alle steden van Griekenland uw roem gezocht in het eren van de goden.

Paulus bevindt zich op één van de merkwaardigste punten van de gehele toenmalige oude wereld,  op  de  beroemdste  heuvel van  de  beroemde  stad  Athene,  op  de  redenaarskansel, waarop eens een Demosthenes (bijna 400 jaar geleden) en vele andere invloedrijke redenaars voor hem hadden gestaan, om nu voor de eerste maal aan het volk van Griekenland de blijde boodschap  van  de  zaligheid  in  Christus  Jezus  te  verkondigen.  Hier  is  hij,  terwijl  de volksmenigte op de trap, die vandaar naar de marktplaats leidt, en op de hellingen van de heuvel op elkaar drong, omgeven door de geleerdste en wijste mannen, die, om naar hem te horen, zich hadden neergezet op de oude in de rots gehouwen zetels van dat  eerwaardig gerechtshof. Wat een indrukwekkend gezicht moet dat zijn geweest! Hij overzag van hier de ganse  trotse  stad,  die  met  haar  gewoel  deels  aan  zijn  zijde,  deels  aan  zijn  voeten  lag. Tegenover zich had hij de wereldbekende Akropolis met haar wonderwerken van de Griekse kunst en met haar reusachtig koperen Minervabeeld, beneden zich de heerlijke tempel van Theseus, het oudste en nog heden het best bewaarde prachtgebouw Van Athene, rondom zich de talloze tempels, standbeelden en altaren, die de gehele stad vervulden. Als men zich dit alles ook maar enigszins voorstelt, zal men het gewichtige van zijn tegenwoordige toestand enigszins kunnen voelen. In de rede die nu volgt, kan worden opgemerkt hoe de apostel, evenals vroeger te Lystre (hoofdst. 14: 15vv.), er zich mee tevreden stelt, zijn toehoorders de grote waarheden, die hij hun in het  gemoed wil prenten, zeer eenvoudig  voor  te stellen, zonder  die  eerst  te  bewijzen  of  de  gevolgtrekkingen,  die  daaruit  waren  af  te  leiden  in

bijzonderheden  nader  te  ontwikkelen.  Het  zijn  veelbetekenende  feiten,  die  hij  aan  zijn toehoorders vertelt, overtuigd dat de waarheid reeds genoeg voor zichzelf zou spreken.

Noch  het  zo  bijzonder  publiek   van  wereldwijzen,  noch  de  nieuwsgierigheid  van  de toehoorders verleidt de apostel in het minst, om van zijn evangelie af te gaan en zich met de grillen van de Atheners in te laten. Maar dit ziet men wel, dat hij zijn voordracht inricht naar de eigenlijke gesteldheid van hun harten en hen met wijze zachtheid probeert te naderen.

Opmerkelijk is ook de sierlijkheid en gevatheid, waarmee Paulus spreekt bij alle eenvoud in uitdrukking.  De  rede  is  naar  inhoud  en  vorm  vol  heilige  attische  kunst,  een  levend voortbrengsel van den vrije apostolische Geest.

De  rede,  door  Paulus  op  de  Atheense  Marsheuvel  gehouden,  is,  van  welke  zijde  ook beschouwd, een meesterstuk van mannelijke en innemende welsprekendheid, maar vooral ook van de inachtneming van die les van de Meester en Heiland, toen Hij Zijn twaalven bevelen gaf, toen Hij ze zond als schapen onder de wolven en tot hen sprak (Matth. 10: 16): "weest voorzichtig als de slangen en oprecht als de duiven. " Als hij het ergens heeft gedaan, dan heeft  de  apostel  van  de  heidenen  wel  hier  een  bewijs  geleverd  van  die  vereniging  van onbewimpelde vrijmoedigheid met het meest schrandere overleg om niet nodeloos te kwetsen en toch geen waarheid te verzwijgen, geen dwaling te sparen.

23.  Want  toen  ik  door  de  stad  liep  en  met  opmerkzaamheid  de  grote  menigte  van  uw heiligdommen aanschouwde, de voorwerpen van uw godsdiensttempels, altaren en beelden, die gij overal hebt opgericht, heb ik ook een altaar gevonden, waarop een opschrift stond: DE ONBEKENDE GOD (juister "Onbekende God. Wat gij dan zonder het te kennen, dient, die gij volgens het opschrift op dat altaar vereert zonder te weten wie hij is, dat verkondig ik u.

Toen  de  menigte  stil  werd  en  zweeg  begon  Paulus:  "gij  mannen  van  Athene"  -  korte, mannelijke, waardige aanspraak! "Mannen en burgers van Athene", zo hoorde het volk zich graag noemen, er nog altijd een grote waarde aan toekennende, te behoren tot deze stad en deze staat, die hoewel klein, toch vrij en edel, toch beroemd en in het bezit was van menig goed, dat grotere staten en volken ontbrak. Gij mannen van Athene: "ik merk dat gij in elk opzicht godsdienstiger zijt. " Hij zegt niet "bijgelovig. " Dat zou een verwijt geweest zijn en met een verwijt wilde hij zijn rede niet beginnen. Ook niet met een loftuiting, liever met een woord dat in het midden bleef, van berisping en vleierij even ver af. Hij begon met de ver doorgedreven godsverering van de stad Athene als feit te erkennen, zonder vooreerst nog een oordeel  te  vellen  over  de  waarde  of  onwaarde  daarvan:  "want  de  stad  doorgaande  en aanschouwende uw heiligdommen, heb ik ook een altaar gevonden, waarop een opschrift stond: ‘de onbekende God. ’ Deze dan, die gij dient, zonder het te kennen, verkondig ik u. " Wat de apostel wil, waarvan zijn ziel vol is, en waarop hij de ziel van zijn hoorders wil richten, dat staat zonder alle ijdele omhaal van woorden dadelijk in het eerste woord en niet als in een algemeen Thema, dat tussen hemel en aarde zweeft, noch aan de hemel noch aan de aarde verbonden is en noch in de hemel noch op aarde deelname vindt. Hij drong aan met onweerstaanbare

kracht, hij trok aan met onoverwinbare macht en dwong de hoorders tot de stilste, gewilligste opmerkzaamheid, want het was niet alleen voor de mens zeer gewichtig, maar ook voor de Athener zeer onderhoudend. Zo begon geen Thermoloog of praatjesmaker zijn rede en nu wisten zij die gezegd hadden:  "hij schijnt  een  verkondiger  te zijn van vreemde goden,  " dadelijk wat zij aan hem hadden en toch wisten zij het niet. Er was werkelijk iets nieuws,

zoals de toehoorders gewenst hadden en toch was dit nieuwe oud, ja het was het oudste, ook juist het oudste, dat Athene had. De apostel neemt de tekst voor zijn prediking, om zo te zeggen, van het altaar van de stad zelf; hij wil van het oude altaar, dat nog ternauwernood iemand opmerkt, het korte en geheimzinnige opschrift verklaren, want dit is hem een levende stem, die zachte klanken van duister voorgevoel en verlangen en enkele diepe woorden van een bijna uitgedoofde erkentenis spreekt. Het zijn dus ook geen "vreemde" goden die hij verkondigt, hetgeen verboden was bij de wet en waar de doodstraf op stond.

Datgene waaraan Paulus zich vastknoopt, is een omstandigheid waaruit wezenlijk bleek dat de Atheners zich tot  het  uiterste  inspanden om niet  de minste plicht  jegens de goden te verzuimen;  een  omstandigheid,  waarin  echter  tevens  juist  het  gebrek  van  het  heidendom duidelijk  op  de  voorgrond  treedt.  Volgens  de  overeenstemmende  berichten  van  de  oude Griekse schrijvers was er te Athene werkelijk meer dan één altaar, dat aan "onbekende God" (niet aan een enkelen, een onbekende God, maar ook niet als een enkele onder velen, maar onbepaald "onbekende God gewijd was.

De  oorsprong  van  deze  altaren  verklaart  Diogenes  Laërtius  (uit  Laërte  in  Cilicië,  een wijsgerig geschiedschrijver omstreeks 210 v. Chr.) uit het feit dat Epimenidea, toen een pest te  Athene  woedde,  schapen  van  de  Areopagus  liet  aflopen  en  waar  één  van  deze  zich neerlegde, het beval te offeren aan die god, die de bewerker van de pest was; vandaar vond men te Athene altaren zonder aanwijzing van enige god. In dit verder gaan dan het getal van de bekende mythologische goden bleek dat men er zich bewust van was hoe het goddelijk wezen in deze goden zich nog niet geheel had geopenbaard en dat men juist bij gewichtige aanleidingen   dat   nog   overgeschoten   overblijfsel   van   het   goddelijk   wezen   aanwezig veronderstelde in goddelijke personen. Zo kon Paulus hieraan zijn woord vastknopen; hij kon de Atheners inderdaad prijzen voor het feit dat zij in elk opzicht godsdienstig waren. Wanneer hij hun nu de enige ware God als die onbekende verkondigt, dan is dat geen vroom bedrog; want ten eerste haalt hij het opschrift aan juist in zijn onbepaaldheid en vervolgens verbergt hij het volstrekt niet dat hetgeen hij verkondigt veel verder gaat dan wat de stichter van dat altaar zou hebben kunnen denken. Zij hadden zeker bij elk van die altaren aan een bepaalde godheid gedacht. Paulus zegt daarentegen onverholen tot de Atheners dat hij hun die God predikte, wiens bestaan het  bestaan van elke andere god uitsloot. Desalniettemin mag hij zeggen dat zijn prediking het antwoord was op het vraagteken dat in dit opschrift lag; juist dat zoeken naar onbekende goden is een duidelijk bewijs van het gebrekkige van het polytheïsme.

Wat het volk zich bij de onbekende god voorstelde ging de apostel niet aan. Voor hem was dit altijd symbool en belijdenis van een godsdienst die geen rust vindt in de vele goden die zij met name eert, maar waarboven zij naar een God zoekt, die haar onbekend is.

Ook   heden   staat   nog   in   vele   duizenden   harten   naast   alle   afgodsaltaren   van   de wereldgezindheid een altaar met het opschrift "de onbekende god. " Bij alle lichtzinnigheid, bij  alle  tegenstand,  bij  alle  ongeloof  en  alle  zonde  is  toch  een  geheime  vrees  voor  de onbekende god, toch een verborgen verlangen naar een onbekende zaligheid. Geen mens is zo diep gezonken, dat dit vonkje van verlangen en behoefte niet meer sluimert; en om dit vonkje te voeden en op te wekken, om deze behoefte naar een God, naar een Heiland, naar een vrede die de wereld niet bezit, in zovele duizenden zielen op te wekken en te vervullen, dat is het werk dat ons is opgedragen om te verrichten in de bonte menigte, waarin wij geplaatst zijn als dienaren van Hem, van wie geschreven staat: "het gekrookte riet zal Hij niet verbreken en de rokende vlaswiek zal Hij niet uitblussen. "

Bij de Atheners was de verering van de onbekende god een goed teken, een teken dat zij, hoewel niet bewust, dorstten naar de waarheid. Bij de dode christenen daarentegen heeft men niet de afgoden, maar de ware God verworpen en zoekt men nu in de boosheid van zijn hart buiten deze verworpene nog een andere. De heidenen wenden zich van de afgoden tot de ware God, de christenen daarentegen van de ware God tot de afgoden. De tijd zou kunnen komen dat  de heidenen hun afgoden wegwierpen, om ze aan de christenen over te laten. Menig christelijk geleerde vindt tenminste nu reeds in de heidense fabelen veel meer wijsheid dan in zijn bijbel.

Voor wie is de levende God een onbekende God? Voor degenen die
1) zichzelf voor wijzen houden; die 2) aan God uiterlijke godsdienst bewijzen; die 3) niet in Hem leven, maar in de wereld en in haar begeertes, die 4) Hem niet in Christus willen vinden.

23.  Want  toen  ik  door  de  stad  liep  en  met  opmerkzaamheid  de  grote  menigte  van  uw heiligdommen aanschouwde, de voorwerpen van uw godsdiensttempels, altaren en beelden, die gij overal hebt opgericht, heb ik ook een altaar gevonden, waarop een opschrift stond: DE ONBEKENDE GOD (juister "Onbekende God. Wat gij dan zonder het te kennen, dient, die gij volgens het opschrift op dat altaar vereert zonder te weten wie hij is, dat verkondig ik u.

Toen  de  menigte  stil  werd  en  zweeg  begon  Paulus:  "gij  mannen  van  Athene"  -  korte, mannelijke, waardige aanspraak! "Mannen en burgers van Athene", zo hoorde het volk zich graag noemen, er nog altijd een grote waarde aan toekennende, te behoren tot deze stad en deze staat, die hoewel klein, toch vrij en edel, toch beroemd en in het bezit was van menig goed, dat grotere staten en volken ontbrak. Gij mannen van Athene: "ik merk dat gij in elk opzicht godsdienstiger zijt. " Hij zegt niet "bijgelovig. " Dat zou een verwijt geweest zijn en met een verwijt wilde hij zijn rede niet beginnen. Ook niet met een loftuiting, liever met een woord dat in het midden bleef, van berisping en vleierij even ver af. Hij begon met de ver doorgedreven godsverering van de stad Athene als feit te erkennen, zonder vooreerst nog een oordeel  te  vellen  over  de  waarde  of  onwaarde  daarvan:  "want  de  stad  doorgaande  en aanschouwende uw heiligdommen, heb ik ook een altaar gevonden, waarop een opschrift stond: ‘de onbekende God. ’ Deze dan, die gij dient, zonder het te kennen, verkondig ik u. " Wat de apostel wil, waarvan zijn ziel vol is,  en waarop hij de ziel van zijn hoorders wil richten, dat staat zonder alle ijdele omhaal van woorden dadelijk in het eerste woord en niet als in een algemeen Thema, dat tussen hemel en aarde zweeft, noch aan de hemel noch aan de aarde verbonden is en noch in de hemel noch op aarde deelname vindt. Hij drong aan met onweerstaanbare

kracht, hij trok aan met onoverwinbare macht en dwong de hoorders tot de stilste, gewilligste opmerkzaamheid, want het was niet alleen voor de mens zeer gewichtig, maar ook voor de Athener zeer onderhoudend. Zo begon geen Thermoloog of praatjesmaker zijn rede en nu wisten zij  die  gezegd hadden:  "hij schijnt  een verkondiger  te zijn van vreemde goden,  " dadelijk wat zij aan hem hadden en toch wisten zij het niet. Er was werkelijk iets nieuws, zoals de toehoorders gewenst hadden en toch was dit nieuwe oud, ja het was het oudste, ook juist het oudste, dat Athene had. De apostel neemt de tekst voor zijn prediking, om zo te zeggen, van het altaar van de stad zelf; hij wil van het oude altaar, dat nog ternauwernood iemand opmerkt, het korte en geheimzinnige opschrift verklaren, want dit is hem een levende stem, die zachte klanken van duister voorgevoel en verlangen en enkele diepe woorden van een bijna uitgedoofde erkentenis spreekt. Het zijn dus ook geen "vreemde" goden die hij verkondigt, hetgeen verboden was bij de wet en waar de doodstraf op stond.

Datgene waaraan Paulus zich vastknoopt, is een omstandigheid waaruit wezenlijk bleek dat de  Atheners zich tot  het  uiterste inspanden om niet  de minste plicht  jegens de goden te verzuimen;  een  omstandigheid,  waarin  echter  tevens  juist  het  gebrek  van  het  heidendom duidelijk  op  de  voorgrond  treedt.  Volgens  de  overeenstemmende  berichten  van  de  oude Griekse schrijvers was er te Athene werkelijk meer dan één altaar, dat aan "onbekende God" (niet aan een enkelen, een onbekende God, maar ook niet als een enkele onder velen, maar onbepaald "onbekende God gewijd was.

De  oorsprong  van  deze  altaren  verklaart  Diogenes  Laërtius  (uit  Laërte  in  Cilicië,  een wijsgerig geschiedschrijver omstreeks 210 v. Chr.) uit het feit dat Epimenidea, toen een pest te  Athene  woedde,  schapen  van  de  Areopagus  liet  aflopen  en  waar  één  van  deze  zich neerlegde, het beval te offeren aan die god, die de bewerker van de pest was; vandaar vond men te Athene altaren zonder aanwijzing van enige god. In dit verder gaan dan het getal van de bekende mythologische goden bleek dat men er zich bewust van was hoe het goddelijk wezen in deze goden zich nog niet geheel had geopenbaard en dat men juist bij gewichtige aanleidingen   dat   nog   overgeschoten   overblijfsel   van   het   goddelijk   wezen   aanwezig veronderstelde in goddelijke personen. Zo kon Paulus hieraan zijn woord vastknopen; hij kon de Atheners inderdaad prijzen voor het feit dat zij in elk opzicht godsdienstig waren. Wanneer hij hun nu de enige ware God als die onbekende verkondigt, dan is dat geen vroom bedrog; want ten eerste haalt hij het opschrift aan juist in zijn onbepaaldheid en vervolgens verbergt hij het volstrekt niet dat hetgeen hij verkondigt veel verder gaat dan wat de stichter van dat altaar zou hebben kunnen denken. Zij hadden zeker bij elk van die altaren aan een bepaalde godheid gedacht. Paulus zegt daarentegen onverholen tot de Atheners dat hij hun die God predikte, wiens bestaan het  bestaan van elke  andere god uitsloot. Desalniettemin mag hij zeggen dat zijn prediking het antwoord was op het vraagteken dat in dit opschrift lag; juist dat zoeken naar onbekende goden is een duidelijk bewijs van het gebrekkige van het polytheïsme.

Wat het volk zich bij de onbekende god voorstelde ging de apostel niet aan. Voor hem was dit altijd symbool en belijdenis van een godsdienst die geen rust vindt in de vele goden die zij met name eert, maar waarboven zij naar een God zoekt, die haar onbekend is.

Ook   heden   staat   nog   in   vele   duizenden   harten   naast   alle   afgodsaltaren   van   de wereldgezindheid een altaar met het opschrift "de onbekende god. " Bij alle lichtzinnigheid, bij  alle  tegenstand,  bij  alle  ongeloof  en  alle  zonde  is  toch  een  geheime  vrees  voor  de onbekende god, toch een verborgen verlangen naar een onbekende zaligheid. Geen mens is zo diep gezonken, dat dit vonkje van verlangen en behoefte niet meer sluimert; en om dit vonkje te voeden en op te wekken, om deze behoefte naar een God, naar een Heiland, naar een vrede die de wereld niet bezit, in zovele duizenden zielen op te wekken en te vervullen, dat is het werk dat ons is opgedragen om te verrichten in de bonte menigte, waarin wij geplaatst zijn als dienaren van Hem, van wie geschreven staat: "het gekrookte riet zal Hij niet verbreken en de rokende vlaswiek zal Hij niet uitblussen. "

Bij de Atheners was de verering van de onbekende god een goed teken, een teken dat zij, hoewel niet bewust, dorstten naar de waarheid. Bij de dode christenen daarentegen heeft men niet de afgoden, maar de ware God verworpen en zoekt men nu in de boosheid van zijn hart buiten deze verworpene nog een andere. De heidenen wenden zich van de afgoden tot de ware God, de christenen daarentegen van de ware God tot de afgoden. De tijd zou kunnen komen dat  de heidenen hun afgoden wegwierpen, om ze aan de christenen over te laten. Menig christelijk geleerde vindt tenminste nu reeds in de heidense fabelen veel meer wijsheid dan in zijn bijbel.

Voor wie is de levende God een onbekende God? Voor degenen die
1) zichzelf voor wijzen houden; die 2) aan God uiterlijke godsdienst bewijzen; die 3) niet in Hem leven, maar in de wereld en in haar begeertes, die 4) Hem niet in Christus willen vinden.

25. En Hij wordt ook door mensenhanden niet gediend, alsof Hij nog iets nodig had, a) daar Hijzelf aan allen het leven en de adem en alle dingen geeft

a) Gen. 2: 7

In hetgeen Paulus eerst zei over de onbekende God en waarmee hij de Atheners de onbekende die zij zochten, aankondigt, treft hij tegelijk het hoofdpunt waarin zich de dichtste duisternis van het heidendom concentreerde. Hij maakt Hem bekend als degene die de wereld gemaakt heeft en alles wat daarin is en die dus een heer is van de hemel en van de aarde. Hoe ver de voorstelling  van de schepping  verheven  was  boven het  bewustzijn van het  Griekse volk, bewijzen  de  fabelen  van  het  ontstaan  van  die  goden,  die  erkend  en  vereerd  werden  als bestuurders en machtigen en die Hesiodus (één van de oudste dichters van Griekenland) in de Theogonia (een boek over het ontstaan en de afstamming van de goden) verzamelde, zoals zij in het volksbewustzijn bestonden. Wel noemt hij andere machten, die voor die goden geweest zijn, maar deze zijn uit het bewustzijn van de tegenwoordige tijd geheel weggenomen en hebben bovendien een zeer weinig aantrekkende aard, zoals bv. de chaos als het eerste van alles en als één van de machtigste voortbrengers van de eerste machten wordt genoemd. Zo begrensd  openbaart  zich  het  bestaan  van  de  goden  van  de  beschaving  en  in  een  zo onbegrensde  duisternis  verliest  zich  het  bestaan  van  de  elementen  van  de  aarde.  Het  is duidelijk dat in zo’n gedachtenkring elk denkbeeld van een schepping van de wereld door God vernietigd is. Is het nu enigszins beter bij het ontwikkeld bewustzijn, in die sfeer die zich probeert te verheffen boven de mythe en de verering van het volk? Vragen wij aan Plato (Atheens filosoof, omstreeks 390 v. Chr., leerling van Socrates), die zich zeer veel moeite gaf om los te worden van de banden van de fabelen en volksmeningen. Is hij op de vleugels van zijn denken en verlangen tot de gedachte van de schepping gekomen? Ook Plato kent slechts één,  die  de  eeuwige  Hulê  (materie)  gevormd  heeft,  geen  Schepper  van  hemel en  aarde. Aristoteles (uit Macedonië, geb. 884 v. Chr., leermeester van Alexander de Grote), die er zich nog ijveriger op toelegt om de grenzen van het zinnelijk denken, zoals zich dat onder het volk omtrent de hoogste en geestelijkste zaken had gevormd, met het verstand te doorgronden, onthoudt  zich  wel  van  alle  uitdrukkingen  en  voorstellingen  die  in  de  denkwijze  en  het spraakgebruik van het volk liggen, om de verhouding van God tot de wereld te benoemen; maar wat bereikt hij daardoor? Dat hij tot geen ware onderscheiding tussen God en de wereld kan komen en dus ook voor hem de gedachte van de schepping geheel vreemd moet blijven! Met dit eerste woord "God, die de wereld gemaakt heeft en al wat daarin is", wierp Paulus dus in de donkere nacht van het Helleense bewustzijn een heldere lichtstraal, die evenzeer voor de filosoof nodig is als voor de idioot en door deze even gemakkelijk kon worden opgevangen als door de anderen. Als Alex. von Humboldt heden belijdt: "van het eigenlijke scheppen, van het ontstaan als begin van het zijn na het niet zijn, hebben wij noch begrip, noch ervaring, " dan zien wij dat het woord van Paulus op de Areopagus voor deze tijd nog hetzelfde gewicht en dezelfde betekenis heeft als toen. Men zou zich nu wel kunnen troosten over het ontbreken van het geloof in de schepping, als tenminste de tegenwoordige wereld gezien werd als in ware afhankelijkheid van God; maar het is hieromtrent niet beter. Dat in het bewustzijn van het volk de verschillende goddelijke machten tegenover elkaar optraden, dat ook de hoogste goden gezien werden als onderworpen aan ijzeren machten, is algemeen bekend. Intussen kunnen   de   filosofen   evenmin   doordringen   tot   de   voorstelling   van   een   volstrekte afhankelijkheid  van  al  het  wereldse  van  de  macht  en  de  wil  van  God.  Zowel  Plato  als

Aristoteles  noemen  een  duistere  grond  in  de  wereld,  die  niet  beheerst  wordt  door  de goddelijke macht en wijsheid. Het is de materie, waarvan de oorspronkelijke macht het gehele bewustzijn van de heidenen, het beschaafde zowel als het onontwikkelde gevangen houdt. Het tweede  dat  Paulus  over  de  onbekende  God  zegt,  is  dat  Hij,  aangezien  Hij  alles  heeft geschapen, Zich ook betoont de Heer te zijn van alles, daar Hij aan al wat leeft, toedeelt wat nodig is tot onderhoud. Met deze beide uitspraken probeert de apostel vervolgens ook iets verder in de gewetens van de Atheners binnen te dringen. Hij maakt hen er opmerkzaam op dat hun godsverering bij zo’n veronderstelling niet met het wezen van God overeenkomstig kon  zijn.  Die  God,  die  zowel  wat  oorsprong  als  bestaan  aangaat,  absoluut  werkzaam tegenover de wereld staat, kon niet in tempels door mensenhanden gemaakt wonen, noch eredienst van mensen nodig hebben. In zoverre zij dus met deze dienst de onbekende God hadden  willen  vereren,  hebben  zij  met  het  uiterlijke  van  die  dienst  iets  onwaardigs  en verkeerds gedaan. Willen zij vanaf nu de onbekende God beter en waarachtiger eren, dan moeten zij een nieuwe dienst beginnen. Tegenover de schijn dat de tempel van Salomo en de Levitische offerdienst bij de Joden in strijd was met deze woorden van Paulus, opent vs. 29 het juiste gezichtspunt.

25. En Hij wordt ook door mensenhanden niet gediend, alsof Hij nog iets nodig had, a) daar Hijzelf aan allen het leven en de adem en alle dingen geeft

a) Gen. 2: 7

In hetgeen Paulus eerst zei over de onbekende God en waarmee hij de Atheners de onbekende die zij zochten, aankondigt, treft hij tegelijk het hoofdpunt waarin zich de dichtste duisternis van het heidendom concentreerde. Hij maakt Hem bekend als degene die de wereld gemaakt heeft en alles wat daarin is en die dus een heer is van de hemel en van de aarde. Hoe ver de voorstelling  van de schepping  verheven was boven het  bewustzijn van het  Griekse volk, bewijzen  de  fabelen  van  het  ontstaan  van  die  goden,  die  erkend  en  vereerd  werden  als bestuurders en machtigen en die Hesiodus (één van de oudste dichters van Griekenland) in de Theogonia (een boek over het ontstaan en de afstamming van de goden) verzamelde, zoals zij in het volksbewustzijn bestonden. Wel noemt hij andere machten, die voor die goden geweest zijn, maar deze zijn uit het bewustzijn van de tegenwoordige tijd geheel weggenomen en hebben bovendien een zeer weinig aantrekkende aard, zoals bv. de chaos als het eerste van alles en als één van de machtigste voortbrengers van de eerste machten wordt genoemd. Zo begrensd  openbaart  zich  het  bestaan  van  de  goden  van  de  beschaving  en  in  een  zo onbegrensde  duisternis  verliest  zich  het  bestaan  van  de  elementen  van  de  aarde.  Het  is duidelijk dat in zo’n gedachtenkring elk denkbeeld van een schepping van de wereld door God vernietigd is. Is het nu enigszins beter bij het ontwikkeld bewustzijn, in die sfeer die zich probeert te verheffen boven de mythe en de verering van het volk? Vragen wij aan Plato (Atheens filosoof, omstreeks 390 v. Chr., leerling van Socrates), die zich zeer veel moeite gaf om los te worden van de banden van de fabelen en volksmeningen. Is hij op de vleugels van zijn denken en verlangen tot de gedachte van de schepping gekomen? Ook Plato kent slechts één,  die  de  eeuwige  Hulê  (materie)  gevormd  heeft,  geen  Schepper  van  hemel en  aarde. Aristoteles (uit Macedonië, geb. 884 v. Chr., leermeester van Alexander de Grote), die er zich nog ijveriger op toelegt om de grenzen van het zinnelijk denken, zoals zich dat onder het volk omtrent de hoogste en geestelijkste zaken had gevormd, met het verstand te doorgronden, onthoudt  zich  wel  van  alle  uitdrukkingen  en  voorstellingen  die  in  de  denkwijze  en  het spraakgebruik van het volk liggen, om de verhouding van God tot de wereld te benoemen; maar wat bereikt hij daardoor? Dat hij tot geen ware onderscheiding tussen God en de wereld kan komen en dus ook voor hem de gedachte van de schepping geheel vreemd moet blijven!

Met dit eerste woord "God, die de wereld gemaakt heeft en al wat daarin is", wierp Paulus dus in de donkere nacht van het Helleense bewustzijn een heldere lichtstraal, die evenzeer voor de filosoof nodig is als voor de idioot en door deze even gemakkelijk kon worden opgevangen als door de anderen. Als Alex. von Humboldt heden belijdt: "van het eigenlijke scheppen, van het ontstaan als begin van het zijn na het niet zijn, hebben wij noch begrip, noch ervaring, " dan zien wij dat het woord van Paulus op de Areopagus voor deze tijd nog hetzelfde gewicht en dezelfde betekenis heeft als toen. Men zou zich nu wel kunnen troosten over het ontbreken van het geloof in de schepping, als tenminste de tegenwoordige wereld gezien werd als in ware afhankelijkheid van God; maar het is hieromtrent niet beter. Dat in het bewustzijn van het volk de verschillende goddelijke machten tegenover elkaar optraden, dat ook de hoogste goden gezien werden als onderworpen aan ijzeren machten, is algemeen bekend. Intussen kunnen   de   filosofen   evenmin   doordringen   tot   de   voorstelling   van   een   volstrekte afhankelijkheid  van  al  het  wereldse  van  de  macht  en  de  wil  van  God.  Zowel  Plato  als Aristoteles  noemen  een  duistere  grond  in  de  wereld,  die  niet  beheerst  wordt  door  de goddelijke macht en wijsheid. Het is de materie, waarvan de oorspronkelijke macht het gehele bewustzijn van de heidenen, het beschaafde zowel als het onontwikkelde gevangen houdt. Het tweede  dat  Paulus  over  de  onbekende  God  zegt,  is  dat  Hij,  aangezien  Hij  alles  heeft geschapen, Zich ook betoont de Heer te zijn van alles, daar Hij aan al wat leeft, toedeelt wat nodig is tot onderhoud. Met deze beide uitspraken probeert de apostel vervolgens ook iets verder in de gewetens van de Atheners binnen te dringen. Hij maakt hen er opmerkzaam op dat hun godsverering bij zo’n veronderstelling niet met het wezen van God overeenkomstig kon  zijn.  Die  God,  die  zowel  wat  oorsprong  als  bestaan  aangaat,  absoluut  werkzaam tegenover de wereld staat, kon niet in tempels door mensenhanden gemaakt  wonen, noch eredienst van mensen nodig hebben. In zoverre zij dus met deze dienst de onbekende God hadden  willen  vereren,  hebben  zij  met  het  uiterlijke  van  die  dienst  iets  onwaardigs  en verkeerds gedaan. Willen zij vanaf nu de onbekende God beter en waarachtiger eren, dan moeten zij een nieuwe dienst beginnen. Tegenover de schijn dat de tempel van Salomo en de Levitische offerdienst bij de Joden in strijd was met deze woorden van Paulus, opent vs. 29 het juiste gezichtspunt.

26. En heeft uit één bloed (Joh. 1: 13) het gehele geslacht van de mensen gemaakt, om op de gehele aardbodem te wonen (Gen. 11: 8) en Hij heeft tevoren de hun toegemeten tijden en de grenzen van hun woonplaatsen bepaald. Hij heeft in Zijn raad tevoren nauwkeurig bepaald waar ieder volk zou wonen en hoe langhet zijn eenmaal ingenomen land zou behouden en wanneer het verder reizen moest.

Nadat Paulus in het eerste deel van zijn rede zijn toehoorders met de ware theologie heeft bekend gemaakt door ze te wijzen op de ware God en de oorsprong van alle dingen uit Hem, alsook op de juiste verhouding, die zij tegenover die God moesten innemen, gaat hij er nu toe over om hen in een tweede deel te onderwijzen omtrent de ware anthropologie, d. i. hun over het waarachtige wezen van de mens en diens bestemming de nodige mededelingen te doen. Ook hier is het weer niet een theoretisch belang dat hem leidt, maar het praktische doel dat in zijn gehele rede tot het einde doorklinkt. Zoals hij in het eerste deel de Atheners het grote feit voor ogen stelde dat God één was, zo zegt hij ook nu in de eerste plaats dat evenzo de gehele mensheid slechts als een samenhangende eenheid moest worden aangezien, hetgeen door het hele heidendom geheel miskend werd. Zo meenden bijvoorbeeld de Grieken dat hun volk oorspronkelijk uit Griekse grond, net als struiken en bomen was gegroeid en nu hielden zij zich in trotse isolatie van alle andere volken voor de enige ware mensen; zij noemden in hun blindheid alle andere volken met de verachtelijke naam "barbaren". Zij zagen alleen de vrije man voor een persoon aan en behandelden hun vele slaven slechts als zaken, die niet op

mensenrechten aanspraak konden maken. Ook plaatsten zij de vrouwen in maatschappelijk opzicht op een zeer lage trap. De eenheid van het menselijk geslacht, hier door de apostel verkondigd, heeft  inderdaad zo’n fundamenteel gewicht  dat  daarmee het  gehele christelijk geloof staan of vallen moest. Als de zonde en de dood niet door één mens tot alle mensen doorgedrongen  zijn,  dan  kan  aan  de  mensheid  ook  niet  door  één  Christus  de  verlossing worden aangebracht. En waar bleef de christelijke naastenliefde, indien de heldere kennis van de mensheid als van een huisgezin van broeders niet in de wereld was gekomen?

Waarom zegt  de  apostel "uit  een  bloed"? Het  is  duidelijk  dat  hem de  bijbelse  gedachte omtrent de vereniging van het leven met het bloed voor de geest staat (Gen. 9: 4 Lev. 17: 11 Deut. 12: 23). Het bloed komt hem dus voor als de levensstroom van het gehele menselijk geslacht en deze stroom is één, omdat die uit één bron vloeit. Terwijl Paulus zo op de eenheid en de samenhang van de in het verborgen vloeiende levensstroom wijst, heeft hij tevens het voordeel tegen het  ogenschijnlijk  verschil in kleur  en gedaante een tegenwicht  te hebben gesteld. Verder is het een opzettelijke wending, dat hij het geheel van het menselijk geslacht met de naam "elke natie van mensen" noemt. Daarmee wil hij zeggen dat de veelheid en het verschil van de volken het samenvatten van het gehele menselijk geslacht in een eenheid niet uitsluit en deze is, daar zij rust op de meest oorspronkelijke basis van de gehele menselijke natuur, de voorplanting, geen kunstmatige en met de natuur strijdige, zoals die in het rijk van de wereld wordt voorgesteld en ook door de Atheense hoorders van de apostel duidelijk in het grote Romeinse rijk kon worden aanschouwd.

27. Die hele raad van God had ten doel dat zij allen naar hun eigen toestand en hun nationale bestemming   de   Heere   zouden  zoeken,   opdat   zij  Hem  immers,   ondanks   hun  sterke vervreemding van Hem, als gezetenen in de duisternis (Jes. 42: 7; 60: 2, tasten en vinden mochten, hoewel Hij niet ver is van een ieder van ons, opdat wij Hem ook werkelijk zouden tasten en Hij door ons zou gevonden worden, zodat ook op het zoeken het vinden volgen moest.

Evenals  het  begrip  van  een  éénheid  van  het  menselijk  geslacht  aan  alle  polytheïstische godsdiensten vreemd is, zo ook dat van de eenheid van de geschiedenis van de mensen. Zelfs de meest ontwikkelde volken, de Grieken en Romeinen, hebben slechts in hun eigen natie een schijnbaar middelpunt voor de wereldgeschiedenis, maar een algemene geschiedenis van de mensheid, die werkelijk één is, hebben zij niet. Alleen de openbaring, zowel van het Oude als van het Nieuwe Testament, vormt die eenheid en wel door het menselijk geslacht in verband te brengen met de ene ware God. De wereldgeschiedenis, uitgaande van God en wijzende op God, dat is de bijbelse waarheid, in het Oude Verbond geopenbaard door een geschiedenis vol beloften,  in het  Nieuwe verwezenlijkt  en vervuld in de persoon van de Verlosser, die de tweede Adam en tevens Gods Zoon is.

Niet naar grond, klimaat en rationaliteit, maar naar het grote plan van God en de innerlijke ontwikkeling  van  het  menselijk  geslacht  richt  zich  de  afwisseling  of  het  blijven  van  de grenzen tussen de volken. Israël wordt in alle landen verstrooid als de tijd van zijn verharding is gekomen. Athene is geen eeuwige stad en Rome geen onsterfelijk Rome; de heerlijkheid van beide valt, als de tijd vervuld is; want de aarde in haar tegenwoordige vorm is slechts de tijdelijke  woonplaats  van  de  mensen  voor  het  hogere  doel,  dat  zij  tot  haar  God  wordt wedergebracht.

God heeft ook in de geschiedenis van de volken Zijn hand. Geen enkel is voor Hem te hoog; elk moet zich buigen voor Zijn scepter. Geen is Hem te gering; Hij wil het voor Zijn rijk

opvoeden.  En als een volk  heeft  volbracht  waartoe Hij het  bestemde,  of van de baan is afgeweken die Hij het heeft aangewezen, dan valt het in het stof, het moge Griekenland heten of Rome, Israël of enig volk, dat zichzelf "grote natie" noemt. Het heilig plan dat God in de geschiedenis doorvoert, de verheven bestemming, waartoe Hij de mensheid wil opleiden, is de gemeenschap met God. Hem te zoeken, Hem te vinden, Hem te dienen en in Hem zalig te zijn. God in de geschiedenis; Hij openbaart daarin 1) Zijn scheppende almacht, daar Hij de menselijke geest zich op verschillende wijzen laat ontwikkelen in de verscheidenheid van de geest van de volken, 2) Zijn zegenende goedheid, daar Hij ieder volk ruimte en tijd geeft om zijn karakter te ontwikkelen, 3) Zijn richtende gerechtigheid, daar Hij aan ieder volk doel en grenzen  stelt   van   zijn  macht   en  zijn  bloei,   4)   Zijn  heilige   liefde,   daar   de   gehele wereldgeschiedenis erop doelt dat het rijk van God zal komen, opdat de mensen Hem zoeken en vinden.

Hoezeer  herinnert  Paulus  het  denkend  geloof  in  deze  weinige  en  zo  uiterst  eenvoudige woorden! Ook hier blijkt weer hoe op het gebied van de H. Schrift de diepste eenvoud van vorm met de onmetelijkste rijkdom van inhoud gepaard gaat. God is, zo staat hier met andere woorden, overal nabij; geen plek, die Hem in-, maar ook geen oord, dat Hem buitensluit. God is  alle  mensen  nabij;  zeker  de  vrome  nog  geheel  anders  nabij  dan  de  werker  van  de ongerechtigheid,  maar  toch met  Zijn eeuwige kracht  en goddelijkheid  van  geen  van  Zijn schepselen  een  ogenblik  ver  te  achten.  God  is  nabij  onder  alle  omstandigheden,  bij  het zonlicht van de voorspoed, maar ook in de schaduw van de tegenspoed: nabij in de woeligste menigte. maar niet minder nabij, waar wij door de laatste vriend op aarde verlaten zijn. Iets hogers, wij beseffen het, kan de geest zich niet indenken, dan zo’n God, voor wie zelfs het grootste gering, maar straks ook weer het geringste niet te klein is om voorwerp van Zijn zorgen te zijn. En toch, hoe eenvoudig verheven het mag klinken, de apostel zegt niets te veel, wanneer	hij	zo	zonder	enige	beeldspraak	op	de	stelligste	wijze	van	Gods alomtegenwoordigheid, bepaald in ieder deel van Zijn mensenwereld, getuigenis aflegt. Open welk van de drie boeken gij wilt, waarin de christen dagelijks lezen moet, het boek van de natuur, het boek van de Schrift, het boek van de ervaring, en van alle zijden hoort gij het veelstemmig amen op dit apostolisch getuigenis klinken. Zeker, er zijn geleerden geweest die op hoge toon de bewering gewaagd hebben dat zij met hun onderzoek de gehele schepping doorkruist, maar nergens een spoor van God hebben aangetroffen en deze hypothese niet eenmaal nodig hadden om de harmonie van het heerlijk Geheel te verklaren. Maar wat bewijst dit anders dan dat uitgebreide geleerdheid en waarachtige wetenschap twee zeer verschillende zaken zijn en dat  ook  het  scherpst  verstand  de tastbare waarheid  voorbijzien en tegelijk zichzelf misleiden  kan,  wanneer  het  volstrekt  niet  rekent  met  de  uitspraken  van  hart  en geweten? Beschouwen wij werkelijk de natuur met een niet vleselijk, maar geestelijk oog, dan ontdekken wij overal het onbedrieglijk voetspoor van Hem, die met eigen hand Zijn initialen onuitwisbaar op de bodem van ons hart heeft gegriffeld. Zowel in storm als in stilte vernemen wij Zijn verstaanbare stem; in iedere zonnestraal blinkt ons de glans van Zijn Vaderoog tegen, ja zelfs de nevel is slechts het kleed dat Hem voor ons zinnelijk gevoel, maar niet voor ons innigst bewustzijn verbergt. God is niet als de kunstenaar die het voltooide werktuig verder geregeld laat lopen naar zijn eigen wetten, maar zelf is Hij op ieder punt van Zijn schepping rechtstreeks tegenwoordig met Zijn allesdoordringende kracht. Hoe treffend geeft de gewijde oorkonde van de heilsopenbaring aan die waarheid getuigenis, bv. in de heerlijke 139e psalm en in deze Godsspraak bij Jeremia: "ben Ik een God van nabij, spreekt de Heere en niet een God van ver? Zou iemand zich in verborgen plaatsen kunnen verbergen, dat Ik hem niet zie; vervul Ik niet de hemel en de aarde, spreekt de Heere. " (Jer. 23: 23-24). En waar zou het einde  te  vinden  zijn,  moest  ook  slechts  het  voornaamste  vermeld  worden  van  wat  het gedenkboek  van de eigen levenservaring  van iedere mens,  van iedere christen vooral ten

aanzien hiervan verkondigt? Telkens weer moeten wij met Jakob herhalen: "Zeker is de Heer op deze plaats! " Laat die heilige waarheid aan niemand slechts tevergeefs herinnerd zijn. Zij ontneemt  alle  verontschuldiging  aan  de  mens  die  beweert  dat  het  vruchteloos  is  God  te zoeken en onmogelijk Hem te vinden. Hij geeft ons daarentegen een schild in de strijd en een troost in de smarten van het leven, die nog nooit hebben gefaald. Zalige gedachte, de Vader nergens ver van het kind dat Hem zoekt! Maar ook ontzettende verantwoording, indien wij dat wetende, ons van onze zijde nog heimelijk op een afstand van zo’n God kunnen houden.

28. Want in Hem leven wij en bewegen wij ons en zijn wij als in de ruimte die ons omsluit, of het element dat de voorwaarde is van ons gehele bestaan; zoals ook enige van uw dichters gezegd hebben: Want wij zijn ook Zijn geslacht (Luk. 3: 38 Gen. 5: 1).

Alle  mensen  hebben  God  in  hun  nabijheid,  als  zij  het  maar  wilden  geloven,  maar  het menselijk geslacht zou Hem liever ver weg hebben; het heeft nog de oude methode, uit het paradijs afkomstig, toen onze eerste voorouders bang waren voor Gods tegenwoordigheid.

Wel kwam het bij de mensen tot een zoeken van bovenaardse machten, maar niet tot een zoeken van de Heere; zij strekten in het duister de hand uit om te voelen en te betasten, maar wat zij vatten en vonden, was niet God, maar vele goden; want tot het "verhef u boven de natuur" brachten zij het nooit; het schepsel was hun geen spiegel, maar een sluier van de Heere (Wijsh. 13: 9 De enige vrucht van al hun zoeken was het altaar voor de onbekende God.

"Hij is niet ver van een ieder van ons", zegt de apostel, van het geheel op de bijzondere delen, van het algemene op het bijzondere wijzende, uit de grote wereld in de kleine leidende, in het eigen leven, in de diepe grond van eigen wezen vol behoefte en voorgevoel, vol verlangen en profetie. "Hij is niet ver van een ieder van ons", dat wil zeggen, Hij is ieder mens in het bijzonder nabij - Hij is zo nabij als de wet van het heilige en goede in uw geweten, als het verlangen  naar  zaligheid  in  uw  ziel,   als  het   onwillekeurig  geroep  om  hulp  en  het onophoudelijk zuchten om vrede in uw hart en in uw mond.

De drie woorden: "leven, bewegen wij ons en zijn wij" stellen, de objectieve verhouding van de   begrippen   beschouwd,   een   afdalende,   daarentegen   in   subjectief-logisch   verband beschouwd, een opklimmende reeks voor. Leven is meer dan beweging, deze is meer dan bestaan alleen; maar het is een opklimming als gezegd wordt, buiten God, geïsoleerd van Hem, zouden we geen leven hebben, niet eens beweging, ja zelfs geen bestaan. Met het woord "in Hem" spreekt de apostel de zogenaamde immanentie van de mens in God uit. De zin is zeker veelvuldig verkeerd begrepen en misbruikt; men heeft  er zelfs  pantheïsme in willen vinden, maar in de eerste plaats is hier geen sprake van de wereld, van de schepselen in het algemeen, maar alleen van de mens en dan is uitdrukkelijk gezegd, wij zijn en leven in God, maar niet op die wijze dat God in de wereld zou opgaan, of de wereld substantieel één en hetzelfde als God zou zijn.

De Schrift wil steeds de transcendente relatie tussen God en de wereld vaststellen, maar zij is er  verre  van de immanente relatie te loochenen.  De leer  van de menswording  van Jezus Christus is het centrale punt van haar systeem en hoe kan de Zoon van God mens worden en blijven, indien de mensheid niet vanaf het eerste begin voor de opname van de goddelijke natuur geschikt was.

Wij zijn in de Vader, van wie alles komt; wij leven in de Zoon, die het leven is; wij bewegen ons in de Heilige Geest, die de adem is van alle vlees.

Wat  is  de  mens?  Hoe  dikwijls  is  die  vraag  in  de  loop  van  de  eeuwen  herhaald,  hoe verschillend  door  allerlei  tonen  en  allerlei  stemmen  beantwoord,  hoe  hartverheffend  en heerlijk door het woord van de waarheid beslist, als het tenminste waarheid is wat de apostel te Athene met  het  woord van de Griekse dichter Aratus,  één van zijn eigen landgenoten verkondigt: "wij zijn van Gods geslacht. " En zeker, dat is waarheid; op geheel andere wijze dan enig ander schepsel op aarde is de mens de koning van de schepping, aan de godheid zelf verwant en waar de Griekse dichter een voorgevoel van had, dat wordt met onnavolgbare heerlijkheid door de Hebreeuwse scheppingsoorkonde uitgesproken. God schiep de mens naar Zijn beeld en gelijkenis, naar het beeld van God schiep Hij hem. " Alles wat een diepere studie aangaande het eigenlijke wezen van de mens aan het licht heeft doen komen, bevestigt ons  dat  zijn  oorsprong  aan  niets  anders  is  te  danken  dan  aan  een  eigen  rechtstreekse scheppingsdaad  van  God.  Als  redelijk  en  zedelijk  wezen,  begaafd  met  het  in  oorsprong goddelijk vermogen van de spraak en uitsluitend onder alle aardbewoners in staat om door dankzegging en gebed met de Oneindige in gemeenschap te treden, behoort de mens niet slechts tot het grote geheel van de hem omringende schepping, maar staat hij er wezenlijk en geestelijk  boven  en  heeft  geen  mindere  bestemming  dan  -  bedwelmende  gedachte  -  in heiligheid aan Hem gelijk te zijn, door Wie hij niet slechts is geschapen, maar aan Wie hij als geen ander schepsel hier beneden, verwant  is. Hoe diep ook gevallen, de oorspronkelijke luister van zijn natuur is daardoor ongetwijfeld jammerlijk bevlekt, maar in geen enkel deel vernietigd;  de  verloren  zoon  kan  het  vaderlijk  huis  verlaten  en  het  vaderlijk  erfdeel verkwisten, maar hij houdt daarmee niet op oorspronkelijke zoon des huizes te zijn. Al de ellende van de mens is gelijk aan die van een onttroonde koning. Zelfs het gevoel van ellende bewijst  dat  de tegenwoordige toestand niet  de natuurlijke, maar de tegennatuurlijke moet heten. Wij zijn gescheiden van God, maar juist dit, dat wij het voelen en weten, bewijst dat de mens in de zondaar nog niet reddeloos is ondergegaan. Wij zijn van nature kinderen van de toorn,  maar  het  voorhoofd,  waarin  dat  schandmerk  gedrukt  is,  geeft  nog  daarachter  en daaronder de trekken van het adelmerk van onze oorspronkelijke afkomst te zien. Wij zijn en wij blijven van Gods geslacht; waren wij het niet, dan zouden wij niet eenmaal vatbaar zijn om verlost en herboren te worden en volstrekt ongeschikt om eeuwig bij Hem te leven. Maar juist dit, dat wij oorspronkelijk aan God verwant zijn, juist dit verklaart ons het raadsel hoe wezens, oorspronkelijk zo gering en daarbij zo onwaardig als wij, niettemin het voorwerp kunnen zijn van een geheel bijzondere zorg en van een aanbiddelijk welbehagen, dat niets minder  dan ons volkomen heil in tijd  en eeuwigheid  werkt.  Aanbiddelijk  blijft  het,  maar volstrekt onbegrijpelijk niet. De vader kan de verloren zoon niet overlaten aan eigen schuld en verderf, zonder alles te doen wat behoudens de heiligheid van God, tot zijn behoudenis mogelijk is. En opnieuw, uit dezelfde oorzaak verklaart het zich dat ook de mens, zolang hij althans niet geheel dier, plant of steen is geworden, zich buiten God onmogelijk gelukkig kan voelen. Wat in betrekking tot mensen de stem van het bloed is, dat is in betrekking tot God de stem van het innigst bewustzijn: "wij zijn ook Zijn geslacht. " Gods geslacht; ja waarlijk, dat is onze erenaam, die geen andere eer op aarde kan overtreffen; wat is adelbrief of ordelint bij deze titel, die ook zelfs de geringste mens eerbiedwaardig in onze ogen doet worden. Maar zouden wij nu in dwaze trots pochen op een voorrecht, geheel buiten ons toedoen ontvangen en daarbij door ons op de snoodste wijze verzondigd? Wij mogen het des te minder, omdat deze erenaam, wel beschouwd, nog veel meer een naam tot onze schande mag heten. Paulus gebruikt deze herinnering niet om de reeds zo ijdele Atheners nog meer te verheffen, maar om hun des te sterker de dwaasheid van afgoderij en beeldendienst te doen voelen, waarbij de zoon  van  zo  goeden  huize  niet  slechts  de  godheid,  maar  tegelijk  zichzelf verlaagde.  En

inderdaad, niet weinig verenigt zich hier om ons nog dieper het hoofd te doen buigen bij een woord, waarbij de oppervlakkigheid het hare zo hoog mogelijk opheft. Wij zijn van Gods geslacht en het ongeloof kan daar tegenover de dwaze bewering plaatsen dat de mensheid eenvoudig het natuurlijk resultaat zou zijn van een lagere schepselensoort en het zal in zijn hardnekkige haat tegen de Schrift de wieg van ons geslacht nog liever in de dierentuin dan in het paradijs willen vinden! Wij zijn van Gods geslacht en de zelfzucht kan ons het oog voor de nood van broeders doen sluiten, die met ons uit dezelfde stam zijn gesproten. Ach, hoezeer is ook hier het goede de dood geworden en hoe dierbaar moet een godswoord ons zijn, dat niet  slechts  leert  wie  wij  oorspronkelijk  zijn,  maar  bovenal  wat  wij  kunnen  en  moeten worden,   zullen   wij   ooit   weer   beantwoorden   aan   onze   oude,   maar   zo   jammerlijk geschandvlekte adel!

Reeds naar de natuur leven wij, bewegen wij ons en zijn wij in de lucht. Omvat ons nu reeds een geschapen element zo geheel en al dat wij er ons niet buiten kunnen stellen, zonder te stikken, te sterven, hoeveel te meer omvat de Ongeschapene, die al het geschapene, ofschoon oneindig daarboven verheven zijnde en blijvende, nochtans met liefde omvat en daarmee in stand houdt. Zo is dan God ons en alle schepselen op de meest mogelijke wijze reeds nabij in de natuur. In Zijn werken omringt Hij ons met Zijn liefde, met het bepaalde doel dat alle redelijk schepsel Hem zou zoeken en vinden en tasten, daarmee zalig zou zijn. Want God te kennen, is Hem te zien en Hem te zien, is Hem lief te hebben en Hem liefhebben, is Zijn liefde te smaken en Zijn liefde te smaken, is zich zalig te voelen. En is nu God ons reeds zo nabij in de natuur, hoeveel te meer in de genade, waarin Hij ons omvat met al Zijn liefde in Christus, door zelf tot ons in te treden en in ons te wonen en te werken door de Heilige Geest. Hierdoor wordt de godheid zelf de sfeer waarin onze ziel haar hoger leven leidt, terwijl wij daarbij, zolang wij leven, door onze natuur in gemeenschap staan met de natuur buiten ons.

29. a) Daar wij dan van Gods geslacht zijn, zoals wij dan allen weten, moeten wij ons beter inzicht niet moedwillig verloochenen en menen dat de godheid, of het wezen van God een zaak zou zijn, die anders dan wijzelf en niets dan stof is. Wij moeten niet denken dat zij gelijk is aan goud of zilver of steen, door mensenkunst en bedenking gesneden, zoals de zuilen en beelden die gij hier hebt opgericht en vereert, die gij zelf hebtuitgedacht en daarna door uw werkzaamheid bestaan hebt gegeven (Ps. 115: 4vv.).

a) Jes. 40: 18

De geschiedenis van de schepping  was bij de  zonen van Jafet  reeds lang  vergeten; toch zweefden enkele vaantjes van het gezonken schip van de overgeleverde godskennis nog hier en daar op de zee van de wereldse wijsheid. De apostel had zo’n vaantje gezien in het woord van zijn Cilisische landgenoot, de dichter Aratus (omstreeks 270 v. Chr.): "wij zijn van Zijn geslacht. " Dergelijk nagalmen van de openbaring, die onder de heidenen verstomd was, had hij bij andere Griekse dichters (bijv. bij de Stoïcijn Kleanthes omstreeks 250) gevonden; want de leerling van Jezus Christus verachtte het niet de Griekse literatuur te bestuderen ("Ac 9: 2 en zich vlijtig meester te maken van een vorm waarin hij aan de Grieken de schat van de zaligmakende waarheid op aanlokkende wijze zou kunnen voorstellen - ook dit behoort tot de kunst van de liefde, waarin hij allen alles werd. Aratus zong zijn lied ter ere van Jupiter, van wie de ganse wereld vol zou zijn: panth de Diov kecrhmeya pantev, tou gar kai genov esmen = altijd en op allerlei wijze genieten wij allen Jupiter; want wij zijn ook van zijn geslacht.

De heidenen hadden echter hun eigen woord verkeerd begrepen. Zij trokken de conclusie: als wij van goddelijk geslacht zijn, dan moeten de goden van menselijk geslacht zijn; men kan en

moet dus van hen menselijke afbeeldingen maken. Nu vormden de Grieken in onderscheiding van  andere  onbeschaafdere  heidenen,  die  zelfs  dieren  aanbaden,  de  schoonste  menselijke gedaanten  en  dachten  dat  de  goden  zo  moesten  zijn.  Paulus  houdt  hun  een  andere gevolgtrekking  voor:  zij,  die  van  goddelijk  geslacht  zijn,  bezondigen  zichzelf als  zij hun godsdienst niet laten overeenstemmen met hun stamhoofd, de Heere zelf, als zij zich onder iets minder buigen dan onder Hem, die Heer over alles is. En nu stelt hij vervolgens (vs. 31) de menselijke zijde van de Heere Jezus Christus sterk op de voorgrond - in dit door God gestelde mensenbeeld moesten zij geloven, geloven dat zich in Hem alleen en in niets anders de waarachtige God openbaarde.

"Wij  zijn  van  Zijn  geslacht,  zo  hebben  onze  dichters  gezegd;  "  had  gij  deze  gedachte vastgehouden en doorgevoerd, zo wil Paulus de Atheners zeggen, dan zoudt gij tot een ander inzicht en tot een ander besluit zijn gekomen met uw kennis, dan waarin gij nu staat.

Als de mens van Gods geslacht is en als evenbeeld  van God tot het kindschap van God geroepen is en dus reeds naar Zijn aard een zo verheven plaats inneemt dat deze hem ver verheft boven alle zaken in de natuur die hem omgeeft, hoe kan en mag hij dan de gedachte koesteren dat iets anders in de wereld, dat toch diep beneden hem staat, als goud, zilver en steen of iets anders, dat hij zelf geformeerd heeft, als voortbrengselen van menselijke kunst en zelfs geestelijke kunstidealen, met de ene ware God gelijk zouden kunnen gesteld worden, die toch, als het eeuwige beeld voor alle mensen boven de gehele wereld in heerlijkheid gezeten, het enige waardige voorwerp van menselijke aanbidding is! Paulus houdt dus de Atheners hun gehele godendienst, die dronken is van kunst, voor iets dat zowel voor God als voor de mens zelf hoogst onwaardig is, voor God en de mensen beide evenzeer vernederend en wijst hen tevens daardoor op de grote schuld, die het heidendom tegenover de ware levende God op zich geladen heeft.

30. God dan verkondigt, met voorbijzien van de tijden van de onwetendheid, de zonde tot heden  met  goddelijke  lankmoedigheid  gedragen  hebbende,  vandaag,  nu  het  evangelie geopenbaard is, aan alle mensen overal dat zij zich moetenbekeren (hoofdst. 5: 31; 11: 18).

30. God dan verkondigt, met voorbijzien van de tijden van de onwetendheid, de zonde tot heden  met  goddelijke  lankmoedigheid  gedragen  hebbende,  vandaag,  nu  het  evangelie geopenbaard is, aan alle mensen overal dat zij zich moetenbekeren (hoofdst. 5: 31; 11: 18).

31. Omdat Hij een dag bepaald heeft, waarop Hij de aardbodem rechtvaardig zal oordelen, zodat geen voorbijzien meer zal plaatshebben, zodat men zich moet haasten om dat gericht te ontgaan.  Hij  zal  dat  gericht  houden  door  een  man  (Joh.  5:  25vv.),  a)  die  Hij  daartoe aangewezen heeft, waarvan Hij voor allen het bewijs heeft geleverd, dat Hij de door God aangestelde Rechter is, door Hem uit de doden op te wekken (Rom. 1: 4), zodat Hij de weg voldoende heeft gebaand voor de mens omtot het geloof in Hem te komen (hoofdst. 2: 36 Luk. 24: 47).

a) Hand. 10: 42

Als de apostel de toestand van de heidenwereld, zoals die tot op heden was, beschrijft met de woorden: "God heeft de tijden van de onwetendheid voorbijgezien, " dan ligt daarin volstrekt geen aanpassing uit zwakheid. In dezelfde zin sprak hij tot de Lykaoniërs (hoofdst. 14: 16): "God heeft in de verleden tijden al de heidenen laten wandelen in hun wegen. " en in de brief aan de Romeinen (hoofdst. 3: 25) spreekt hij van een "rechtvaardigheid door de vergeving

van de zonden, die tevoren geschied zijn onder de verdraagzaamheid van God. " In al deze teksten  wordt  de  toestand  van  de  afgodendienst  niet  behandeld  als  een  onschuldige  en onstrafbare, als iets waarop geen gerichten moesten volgen, maar slechts als iets waardoor de heidenen niet  aan het  gericht  zijn  overgegeven,  zoals ook  het  voorbijzien van de vorige zonden nog niet de vergeving zelf is.

In het vorige deel van de rede heeft de apostel het verkeerde van het verleden voor ogen gesteld: dat is te Athene niets nieuws. Wat hij bestraft is in werkelijkheid reeds door hem en door anderen veroordeeld,  hoewel nog niemand het  had gewaagd met  zo  onverbiddelijke scherpheid de diepe gebreken van het Hellenisme te beoordelen. Nu komt Paulus er echter toe de Atheners werkelijk iets nieuws te zeggen, hun namelijk aan te kondigen dat er nu een orde van  zaken  was  geopenbaard,  zo  verschillend  van  al  het  vroegere,  dat  deze  aan  al  het voorbijgegane een einde maakt. Zij die nu leven zijn de erfgenamen van dat verleden, als God de tijden van de onwetendheid voorbijgezien heeft. De van hen geëiste boetedoening, hun zielsverandering is de zedelijke opheffing van de schuld die dat verleden heeft. Zo’n bekering is echter noodzakelijk, want nu zijn de tijden van de onwetendheid en tevens de tijden van het goddelijk  voorbijzien  aan  hun  einde  gekomen.  Nu  gaat  men  deze  dag  van  het  oordeel tegemoet, dat over de gehele aarde zal gaan en wel zal dit oordeel in gerechtigheid worden gehouden. Bengel merkt zeer gegrond op, dat de vermelding van een algemeen rechtvaardig oordeel op de heuvel van het meest bekende gerechtshof in de oudheid een bijzondere nadruk moest hebben.

Als Paulus zegt dat het oordeel aan een mens, dus aan een mens door God was opgedragen, zo kan deze menselijke rechter, als hij waarlijk in Gods plaats de wereld zal oordelen, niet zelf een mens zijn die bekering nodig heeft, die onwetend is, zoals dat tot hiertoe alle mensen waren; maar hij moet in zichzelf tevoren alle zonde hebben overwonnen. Zijn persoon moet met goddelijke alwetendheid, die in het binnenste van de mensen ziet, het juiste oordeel over ieder  in  het  bijzonder  met  zekerheid  kunnen  uitspreken.  Daar  zijn  gericht  echter  tevens waarlijk rechtvaardig moet zijn, moet hij ook een inzicht hebben uit eigen ervaring in al de zwakheden en onvolkomenheden, die aan de menselijke natuur eigen zijn, opdat hij in staat zou zijn deze mede in rekening te brengen en de verontschuldigingen,  die daarin zouden kunnen liggen, in diep medelijden over de gebrekkige mensheid met de nodige zachtheid en billijkheid in het gericht te beschouwen (Hebr. 2: 17; 5: 2). In deze man, die God ertoe gesteld heeft om het gericht te houden, is dus een nieuw begin van het menselijk geslacht gegeven, namelijk een mens in wie God en mens één zijn geworden. Doch daar dit alles de toehoorders als iets zo ongehoords en nieuws moest voorkomen dat zij het moeilijk konden aannemen zonder dat hun daarvoor een bewijs was gegeven, laat Paulus niet na zich nu ook op zo’n bewijs te beroepen: God heeft voor alle mensen, zo zegt hij, deze man voldoende aangewezen als  door  Hem  gezonden,  zodat  zij  meer  dan  reden  hadden  in  Hem  te  geloven  als  de toekomstige wereldrichter en volgens dit  geloof hun gedrag te regelen. Deze geloofsbrief bestaat er echter in dat God het nooit gehoorde wonder heeft volbracht, die man, nadat Hij gestorven was, weer uit de dood op te wekken. Door dit feit wordt er gelijktijdig op gewezen dat deze man, die God door de opstanding  verheerlijkt heeft, tevoren zelf de dood heeft moeten  lijden  en  dat  juist  Zijn  dood  voor  Hem  het  doorgangspunt  is  geweest  tot  Zijn volmaking en Zijn Godmenselijke heerlijkheid. Van zo’n geloofsbrief voorzien als de Heere Jezus door Paulus wordt beschreven, moet Hij echter ook verder als Schepper en Stichter van een geheel nieuwe orde van zaken worden gezien, namelijk als één, die aan het mensdom een nieuw begin geeft, die inderdaad in staat is de verloren mensheid nu ook werkelijk te leiden tot haar waarachtig doel, dat God haar heeft voorgehouden. Hierdoor nu moesten zij worden uitgenodigd  om  met  deze  Jezus  in  gemeenschap  van  het  geloof  te  treden.  Evenals  die

bloedband, waarvan Hij in vs. 26 gesproken heeft, alle mensen met de eerste Adam heeft verbonden,  zo  moet  vanaf  nu  het  geloof  alle  mensen  met  Jezus  als  de  tweede  Adam verbinden, opdat zij op deze wijze van hun verderf, dat uit die eerste band is voortgesproten, verlost, gered en tot medeleden van een vernieuwde mensheid worden.

De gehele rede van de apostel Paulus kan in drie bijzondere delen worden verdeeld. Zoals vs. 22-25 over God en vs. 26-30 over de mens in zijn betrekking tot God handelden, zo handelt tenslotte vs. 31 over Christus.

Christus als het keerpunt van de wereldgeschiedenis is aan het einde van de rede heerlijk in het licht gesteld. Vóór Hem de tijd van de onwetendheid, met Hem en sedert Hem het licht; vóór  Hem  het  verontschuldigende  voorbijzien,  vanaf  nu  het  uitzicht  op  het  rechtvaardig wereldgericht, de toekomstige grote dag.

32. Toen zij nu, van wie in vs. 19vv. sprake was, van de opstanding van de doden (liever: "van een opstanding van doden hoorden, zoals die zo-even door Paulus van de door hem nog niet genoemde man (vs. 31) was beweerd, spotten sommigen daarmee, zeker wel vooral de Epicureeërs en de Stoïcijnen; ensommigen, in het bijzonder zij die graag iets nieuws wilden horen (vs. 20v.), zeiden: "Wij zullen u hierover nog wel eens horen" (hoofdst. 24: 25).

Paulus  heeft  de  naam  "Jezus"  nog  niet  genoemd,  maar  hij  heeft  eerst  een  ernstige belangstelling bij zijn hoorders voor dit grote doel van zijn rede proberen op te wekken. Nu breekt van de ene zijde een honend gelach, van de andere een beleefde aanwijzing om te zwijgen zijn rede af.

"Als de Rechter, voor wie gij ons roept, een uit de dood opgestane is, vrezen wij niet voor hem, " zo spotten zij. Wat zij gehoord hadden van de onbekende God en diens ongevoelde nabijheid, - alle bewijzen van de vlijt waarmee de vrouw des huizes haar verloren penning zoekt  (Luk.  15:  8),  -  het  was  alles  tevergeefs.  Zij spotten  met  het  dwaze  geloof in  de opstanding van de doden, een spot waarmee vanaf het begin de hoop van de christenen door de gehele verstandige wereld was uitgelachen. Dit was de enige werking van de rede vol heilige ernst en barmhartige goedheid bij deze lichtzinnige mensen. De overigen, die voor ditmaal een nader spreken met de verkondiger van de onbekende God afwezen en hem een andere keer wilden horen, schijnen tenminste daarvan een indruk te hebben ontvangen, dat een "praatjesmaker" (vs. 18) zo niet sprak, maar deze nieuwe leer, die zij gehoord hadden en die met een eis tot hun geweten kwam, hun onaangenaam was; daarom schoven zij de lastige boetprediker terzijde.

De wereld wordt bijna geheel in deze twee soorten van zondaars verdeeld: de één spot met de zaligmakende waarheden, de ander schuift het moment waarop hij ze zich ten nutte zal maken voor zich uit.

Bij de toehoorders zouden redelijkerwijs door hetgeen Paulus zei, vragen kunnen opgerezen zijn als: "Opgestaan! Dus gestorven? En dus heeft deze man, van wie gij als de toekomstige Rechter van alle mensen spreekt, geleefd? Maar hoe en waar! En wanneer en waar en hoe is Hij gestorven? " Paulus zou hun graag hebben geantwoord. Hij zou ervan gesproken hebben dat de Heere te Jeruzalem was gekruisigd, dat Hij in Judea een leven had geleefd geheel als mens en toch de heiligste en meest goddelijke, dat Hij was gekruisigd om de grote belijdenis van Zijn persoon en van Zijn verhouding tot God en de mensheid, die Hij met talloze daden en wonderen van goddelijke macht en liefde had bezegeld. Zo zou de apostel verder gekomen

zijn tot het spreken over de vroegere openbaringen, beloften en voorbereidingen van God en in verband daarmee over de menswording van de Zoon van God en hoe nu de Heere, de toekomstige rechtvaardige Rechter van de gehele wereld en de enige en eeuwige Heiland en Zaligmaker wordt verkondigd. Hij zou hun hebben aangetoond dat de leer en de zaak van het christendom   geenszins   bestaan   in   een   eis   tot   verbetering,   in   een   vermaning   tot gemoedsverandering  en in een dreigende verkondiging  van het  toekomstige rechtvaardige oordeel van God over de wereld, maar integendeel een middel van de genade en liefde van God is, waardoor de mens vergeving van zonde kan verkrijgen, van de zonde en haar ellende kan verlost worden, tot gemeenschap met God kan komen en zo vervuld kon worden met de zalige hoop van het eeuwige leven en ook met een ootmoedig blij vertrouwen op de dag van het oordeel. Maar zo ver lieten zijn toehoorders hem niet komen; hij werd in de rede gevallen en moest eindigen; om het verdere en diepere van de leer van het evangelie vervolgens alleen aan diegenen mede te delen, die het waardig waren en die daaraan behoefte hadden.

33. En zo, na zo weinig aanvaarding van zijn woorden gevonden te hebben, is Paulus uit hun midden weggegaan, verliet hij de Areopagus of de gerechtsplaats en begaf hij zich naar de woning, waar hij zijn verblijf had.

En hij kwam niet weer! Liever had hij nog te doen met hevige vijanden. Als zij het hem maar toelieten, liet hij zich graag met hen in en verdroeg hij zelfs bittere woorden van hen Van spotters en mensen die zelfs de waarheid van God voor hun leugens wilden misbruiken, wilde hij niets weten. De Heere zelf toch verbood het heilige aan de honden te geven en de paarlen voor de zwijnen te werpen (Matth. 7: 6) en antwoordde Herodes op al diens nietige vragen niets (Luk. 23: 9). Als men zover is gekomen dat men zich aan het evangelie niet eens meer ergert, maar het als een tijdelijk iets te midden van andere zaken bespot of bevit, dan hebben dienstknechten van God niets meer te hopen, maar moeten zij zwijgen.

Men verzuimt zo dikwijls voor de goede raad en voor de tegenwoordigheid van een man van God partij te trekken. Dan wordt hij ons ontnomen, hij komt niet weer en men sterft, voordat men voorbereid is om voor God te verschijnen (Joh. 8: 21).

34. Doch enige mannen sloten zich bij hem aan, zij voegden zich bij hem om nader onderricht van hem te ontvangen, dat hij hun graag gaf, en zij geloofden; onder hen was ook Dionysius, een medelid van de raad, die op de Areopagus zijn zittingen hield en die daarom gewoonlijk de Areopagiet genoemd werd en een vrouw genaamd Damaris en enige anderen met hen.

Derhalve toch een overwinning van de waarheid! En later is er volgens het getuigenis van de ouden  te  Athene  een  uitnemende  gemeente  te  Athene  geweest.  Zo  wordt  de  christelijke godsdienst ook onder het lijden meester over alle academische verhevenheid.

Te  Athene  moeten  volgens  Eusebius  onder  Hadrianus  de  eerste  christelijke  apologieën geschreven  zijn  door  Quadratus  en  Aristides.  Daar  nu  de  apologieën  moeten  beschouwd worden als de beginselen van de christelijke dogmatiek en theologie, kan Athene enigszins beschouwd worden als de weg van de christelijke theologie in engere zin.

Hoe hardnekkiger de beschaafde Griekse geest nog een geruime tijd het evangelie verwierp, des  te  zekerder  mag  men  bij  zulke  uitzonderingen  als  hier  bij  Dionysius  de  Areopagiet concluderen dat hij een veelbetekend persoon was. De merkwaardige geschriften nu, die de naam  van  deze  man  dragen,  geschriften,  die  de  Nieuw  Platonische  filosofie  met  het christendom proberen te verenigen en de mystische literatuur van de kerk openen, zijn zeker

niet van hem, maar in de tijd na Constantijn volgens een in de oudheid niet zeldzame wijze onder  zijn  naam geschreven.  Dat  van  degenen  die  gelovig  werden,  naast  Dionysius  ook Damaris met name genoemd wordt, zegt ons dat zij een voorname vrouw is geweest. Dat zij de echtgenote van Dionysius zou geweest zijn is een eenvoudig vermoeden zonder andere grond dan dat ze hier naast elkaar worden genoemd.

2. En hij vond daar, toen hij in de eerste plaats met zijn volksgenoten probeerde bekend te worden, een zekere Jood, genaamd Aquila (= arend). Zo heette hij met zijn Romeinse naam, die hij sedert zijn vestiging in Rome droeg. Hij wasgeboren in Pontus, in Azië aan de Zwarte zee (hoofdst. 2: 9) en was onlangs van Italië Ac 10: 1 naar Korinthe gekomen met Priscilla, zijn vrouw (omdat Claudius (hoofdst. 11: 28) bevolen had dat alle Joden uit Rome vertrekken zouden en zij beiden dus ook die stad hadden moeten verlaten) en hij ging tot hen, hij nam zijn intrek bij hen (hoofdst. 17: 5vv.).

Bij Suetonius, een Romeinse geschiedschrijver, die onder de regering van Nero geboren is en die het leven van de twaalf eerste Romeinse keizers heeft vastgelegd, wordt omtrent de keizer Claudius  (hoofdst.  25)  gezegd:  "Judaeos  impulsore  Christo  assidue  timultuantes  Roma expulit.  "  (Hij  verdreef  de  Joden,  die  op  aanzetten  van  Christus  voortdurend  oproeren verwekten, uit  Rome). Men neemt  nu veelal aan dat  Suetonius hier een naamsverwarring heeft  gehad  en  Christus  in  plaats  van  Christo  heeft  geschreven.  Men  meent  dan  dat  de onlusten waren voortgekomen doordat het christendom in het Jodendom was doorgedrongen en het gelovig geworden deel daarvan met het overgeblevene in strijd was geraakt. Of men veronderstelt  dat  dweepachtige  Messiasverwachtingen  het  oproer  onder  de  Joden  hadden teweeggebracht en de Romeinen van de ideale persoon van de Messias een oproermaker van gelijke naam zouden gemaakt hebben. Intussen is Christus werkelijk een bestaande Griekse en  Romeinse  naam  geweest.  Deze  naam  droeg  waarschijnlijk  een  Joods  oproermaker  te Rome,   wiens   drijven   tot   het   voortdurend   oproer   maken   en   uiteindelijk   tot   het verbanningsedict van de keizer aanleiding gaf. Volgens de chronologische berekeningen van Wieseler valt dit edict in het begin van het jaar 52 n. Chr. en ongeveer in de herfst van dat jaar kwam Paulus te Korinthe. Hij vond Aquila en Priscilla daar reeds gevestigd en waarschijnlijk waren deze ook reeds gelovig in Christus, daar toch de apostel in 1 Kor. 16: 15 het huis van Stefanus de "eerstelingen in Achaje" noemt. De Heere had dus in Zijn voorzienigheid, reeds voordat  Paulus te Korinthe aankwam ervoor gezorgd dat  hij daar een woning, arbeid en voedsel,   evenals   een   aanknopingspunt   tot   prediking   van   het   evangelie   had.   Gelijke nationaliteit	en	hetzelfde	handwerk,	maar	ook	overeenstemming	in	geloof	en vreemdelingschap in de grote stad waren de banden die hier de harten aan elkaar verbonden. Zeker leidt  de Heere de Zijnen op een heerlijke wijze. In vs. 26 zien wij vervolgens het echtpaar  te  Efeze  werkzaam  tot  lering  en  opbouw,  daar  zij  Apollos  in  het  christendom onderwezen en in hun huis een bijzondere gemeente hadden (1 Kor. 16: 19). Later toen het verbanningsdecreet van Claudius buiten werking was gekomen, keerden zij weer naar Rome terug (Rom. 16: 3v.); in nog latere tijd, gedurende de gevangenschap van Paulus te Rome, komen zij weer voor als wonende te Efeze (2 Tim. 4: 19), zoals een herhaald heen en weer trekken de gewoonte was van de Joodse handswerklieden uit de diaspora (Jak. 4: 13vv.).

HOOFDSTUK 18

VERRICHTINGEN  VAN  PAULUS  TE  KORINTHE  EN  OP  REIS  NAAR  ANTIOCHIE. APOLLOS TE EFEZE.

F.  Vs.  1-17  Van  Athene  wendt  de  apostel zich  in  westelijke  richting  naar  Korinthe,  de hoofdstad van Achaje. Hadden te Athene wetenschap en wijsheid van de wereld haar zetel, hier  te  Korinthe  bloeiden  handel  en  rijkdom.  Had  Paulus  daar  voor  zijn  prediking  geen luisterend oor en voor de evangelische waarheid geen vatbaarheid gevonden, ook hier in deze rijke en weelderige stad was weinig succes te verwachten. Spoedig zou echter blijken dat voor de Korinthiërs hun rijkdom, hun pracht, hun zoeken naar winst en werelds genot niet zo’n sterke hinderpaal was tot aanneming van het evangelie, als voor de Atheners hun mening van verheven wetenschap en hun zelfvoldoening over hun gewaande wijsheid. Dadelijk bij zijn aankomst maakt de apostel met iemand kennis die hem niet alleen het verder voortgaan gemakkelijk maakte, maar ook als een aanbetaling was van een gezegende werkzaamheid. Dit viel hem dan ook, toen Silas en Timotheüs uit Macedonië bij hen kwamen, daar gedurende zijn  anderhalfjarig  verblijf rijkelijk  ten  deel,  terwijl ook  de  Joden  met  hun  samenzwering tegen hem zijn werk niet konden verhinderen.

1. En daarna, zeker vrij terneergeslagen over het geringe gevolg van zijn arbeid (1 Kor. 2: 3), verliet Paulus Athene 1) zonder langer op de komst van Silas en Timotheüs te wachten Ac 17: 16 en kwam na ongeveer 2 dagen reizen op de weg over de landengte, die het vaste land van Griekenland met de Peloponnesus verbindt, te Korinthe, 2) de toenmalige hoofdstad van de Romeinse provincie Achaje.

1) Paulus kreeg te Athene wel geen strijd en vervolging, maar, wat nog erger was, spot en verachting.  De  trotse  Atheners  lieten  hem staan  en  gaan.  Zijn  heerlijke  prediking  op  de Areopagus had slechts weinige zielen vrucht gegeven en de weinigen die zich de onbekende God hadden laten prediken, verdwenen als kleine lichtjes in de duisternis van de grote stad. Wij  mogen  ons  de  zendingsreizen  van  de  grote  apostel  zeker  niet  als  zegevierende  en triomftochtjes voorstellen en het is zeer troostvol voor ons bij onze eigen zwakheid dat zulke geloofshelden, zulke pilaren van de kerk als Paulus ons zijn voorgegaan op de moeilijke weg van uiterlijke en innerlijke verootmoediging en het bij gebrek aan zichtbaar gevolg dikwijls door de Heere tot ons moet worden gezegd: "Mijn genade is u genoeg. "

2) Korinthe (nu Gortho of Korintho), in de tijd vóór de heerschappij van de Romeinen de hoofdstad  van  de  streek  Korinthia,   lag  in  een  prachtige,   vruchtbare  vlakte  aan  de zuidoostelijke  hoek  van  de  Korinthische  zeebaai,  aan  de  voet  van  een  berg,  die,  een vooruitstekende punt van het zuidelijk bergachtig gedeelte van de streek vormende, in die vlakte met een steilte uitloopt en waarop zich de burcht Akro Korinthe verhief. Met die beide zeebaaien, die door de landengte van Isthmus, die een brug tussen de Egeïsche en Jonische zee vormde, gescheiden waren, was de stad door twee havens verbonden, met de Korinthische door Lechaeum en met de Saronische door Kenchreae (vs. 18). In het jaar 146 v. Chr. werd zij door de Romeinse veldheer Mummius ingenomen en geheel verwoest, waarna zij een volle eeuw woest lag, tot Julius Caesar als dictator haar weer herstelde in het jaar 46 v. Chr. De nieuwe stad, waarvan de bevolking met een sterk Romeins element gekleurd was, waaruit de vele Romeinse eigennamen moeten verklaard worden die in ons gedeelte worden gevonden, was in een regelmatige vierhoek van 1 mijl omvang aan de noordzijde van de burg aangelegd. Prachtige tempels en openbare gebouwen versierden haar, in het bijzonder was de markt met tempels versierd. De weg naar de Akropolis was tengevolge van vele krommingen 3/4 mijl

lang en ging langs tempels, altaren en beelden. Boven op de burg stond de prachtige tempel van  Venus,  versierd  met  het  beeld  van  de  geharnaste  godin.  Zowel het  Griekse  als  het Romeinse Korinthe was volgens de ligging een voorname handelsstad, daar zij door de beide havens als een middelpunt was voor de handel tussen Azië en het westen. Daaraan was dan ook,  net  als  in  alle  grote  handelssteden  een  weelderige  ontwikkeling  van  het  materieel levensgenot  verbonden,  die  in  eindeloos  zwelgen  uitliep,  zodat  Korinthische  drinkers  en Korinthische tafels bij de ouden tot spreekwoorden waren. Niet minder sterk was de wellust, waartoe vooral de hier heersende verering van Venus bijdroeg, van wie de oudste en heiligste tempel op de berg stond. Het is opmerkelijk dat, terwijl op de Akropolis te Athene Minerva, de godin van de wijsheid, haar zetel had, op Akrokorinthus, Venus, de godin van de wellust haar beroemdste tempel had. Dit leven in weelde en zwelgerij werkte noodzakelijk meer op de ontwikkeling van de kunsten dan van de wetenschappen. Terwijl Korinthe in de laatste geen namen van betekenis kan noemen, is het in de kunst beroemd. In vindingrijkheid, in schoonheidsgevoel en kunstvaardigheid overtrof deze stad alle andere van Griekenland. Aan haar  heeft  de bouwkunst  de rijkste en prachtigste vormen (Korinthische zuilengangen)  te danken  en  nergens  was  de  rijkdom  van  kunstwerken  groter.  Er  werden  vooral  beelden vervaardigd en gereedschappen uit klei en metaal (Korinthische vazen, Korinthisch erts); ook werden van hier  kostbaar  bewerkte  kleden uitgevoerd.  Zo  was de stad als het  ware het paradijs van de oude wereld en door haar werd de Latijnse dichter Horatius nagezegd: "non cuivis contingit adire Corinthum" (het valt niet elk te beurt te Korinthe te komen). Alle pracht en heerlijkheid van het oude Korinthe heeft echter de tijd vernietigd. Thans is die eens zo heerlijke stad een hoop ellendige huizen tussen oude puinhopen, een vervallen stad, waarvan de inwoners door ellende en ziekte (ten gevolge van de nu ongezonde ligging) gekweld, als schaduwbeelden rondwandelen.

2. En hij vond daar, toen hij in de eerste plaats met zijn volksgenoten probeerde bekend te worden, een zekere Jood, genaamd Aquila (= arend). Zo heette hij met zijn Romeinse naam, die hij sedert zijn vestiging in Rome droeg. Hij wasgeboren in Pontus, in Azië aan de Zwarte zee (hoofdst. 2: 9) en was onlangs van Italië Ac 10: 1 naar Korinthe gekomen met Priscilla, zijn vrouw (omdat Claudius (hoofdst. 11: 28) bevolen had dat alle Joden uit Rome vertrekken zouden en zij beiden dus ook die stad hadden moeten verlaten) en hij ging tot hen, hij nam zijn intrek bij hen (hoofdst. 17: 5vv.).

Bij Suetonius, een Romeinse geschiedschrijver, die onder de regering van Nero geboren is en die het leven van de twaalf eerste Romeinse keizers heeft vastgelegd, wordt omtrent de keizer Claudius  (hoofdst.  25)  gezegd:  "Judaeos  impulsore  Christo  assidue  timultuantes  Roma expulit.  "  (Hij  verdreef  de  Joden,  die  op  aanzetten  van  Christus  voortdurend  oproeren verwekten, uit  Rome). Men neemt  nu veelal aan dat  Suetonius hier een naamsverwarring heeft  gehad  en  Christus  in  plaats  van  Christo  heeft  geschreven.  Men  meent  dan  dat  de onlusten waren voortgekomen doordat het christendom in het Jodendom was doorgedrongen en het gelovig geworden deel daarvan met het overgeblevene in strijd was geraakt. Of men veronderstelt  dat  dweepachtige  Messiasverwachtingen  het  oproer  onder  de  Joden  hadden teweeggebracht en de Romeinen van de ideale persoon van de Messias een oproermaker van gelijke naam zouden gemaakt hebben. Intussen is Christus werkelijk een bestaande Griekse en  Romeinse  naam  geweest.  Deze  naam  droeg  waarschijnlijk  een  Joods  oproermaker  te Rome,   wiens   drijven   tot   het   voortdurend   oproer   maken   en   uiteindelijk   tot   het verbanningsedict van de keizer aanleiding gaf. Volgens de chronologische berekeningen van Wieseler valt dit edict in het begin van het jaar 52 n. Chr. en ongeveer in de herfst van dat jaar kwam Paulus te Korinthe. Hij vond Aquila en Priscilla daar reeds gevestigd en waarschijnlijk waren deze ook reeds gelovig in Christus, daar toch de apostel in 1 Kor. 16: 15 het huis van

Stefanus de "eerstelingen in Achaje" noemt. De Heere had dus in Zijn voorzienigheid, reeds voordat  Paulus te Korinthe  aankwam ervoor gezorgd dat  hij daar een woning, arbeid en voedsel,   evenals   een   aanknopingspunt   tot   prediking   van   het   evangelie   had.   Gelijke nationaliteit	en	hetzelfde	handwerk,	maar	ook	overeenstemming	in	geloof	en vreemdelingschap in de grote stad waren de banden die hier de harten aan elkaar verbonden. Zeker leidt  de Heere de Zijnen op een heerlijke wijze. In vs. 26 zien wij vervolgens het echtpaar  te  Efeze  werkzaam  tot  lering  en  opbouw,  daar  zij  Apollos  in  het  christendom onderwezen en in hun huis een bijzondere gemeente hadden (1 Kor. 16: 19). Later toen het verbanningsdecreet van Claudius buiten werking was gekomen, keerden zij weer naar Rome terug (Rom. 16: 3v.); in nog latere tijd, gedurende de gevangenschap van Paulus te Rome, komen zij weer voor als wonende te Efeze (2 Tim. 4: 19), zoals een herhaald heen en weer trekken de gewoonte was van de Joodse handswerklieden uit de diaspora (Jak. 4: 13vv.).

3. En omdat hij hetzelfde handwerk deed als Aquila, bleef hij bij hen en werkte daar, arbeidde hij om met zijn eigen handen zijn brood te verdienen (1 Kor. 4: 12; 1 Thess. 2: 9; 2 Thess. 3: 8),  zoals  het  de  gewoonte  was  bij  de  Joden  dat  rondreizende  Rabbijnen  een  handwerk uitoefenden (Mark. 6: 3): want zij waren tentenmakers van beroep, zij maakten van een stof, die uit geitenhaar vervaardigd was, tenten, waarvan men zich in het oosten veel bediende.

4. En, als hij de gehele week in de werkplaats van Aquila had gearbeid, discussieerde hij op elke sabbat in de synagoge, de godsdienstige vergaderplaats van de Joden en zo overtuigde hij tot het geloof Joden en ook Grieken, die als proselieten van de poort zich bij de synagoge hadden  gevoegd.  Hij trachtte  ze  van  de  waarheid  van  het  christendom te  overtuigen  en daarvoor te winnen (hoofdst. 19: 8), vooreerst echter nog meer op voorbereidende wijze ("Ac 18: 6" 1).

Het leven van deze grote en heilige man ligt hier zo edel, stil en werkzaam voor ons. Op zo waardige  wijze  arbeidde  hij rustig  voort.  Met  niets  pronkend  en  schitterend,  is  het  toch heerlijk in zijn eenvoud, al was het ook alleen om het feit dat het, zo waarachtig en innig godzalig,  toch  zuiver  is  van  alle  overspanning  en  overdrijving  en  van  alle  nutteloos rondtrekken en nietsdoend gepraat, wat in het leven en de beoefening zo zwaar is, namelijk om de rechte toon, de juiste rechten, de ware maat van een vrome gezindheid en een godzalig leven te vinden en vast te houden en zich eigen te maken, dat vinden wij hier zo mooi en zo volkomen voorgesteld, dat komt ons hier voor als het gewone dagelijkse leven van deze man, als een blijvende en heersende gesteldheid in hem, die hem ontrukt  heeft aan en verheven boven  de  onrustige  eb  en  vloed  van  velerlei  verschillende  gemoedsstemmingen.  Het geestelijke en wereldse staan hier naast elkaar en grijpen in elkaar, alsof het van rechtswege, van godswege bij elkaar moest zijn. Hierin is een verbintenis waarin het ene het andere niet verstoort, maar wel het ene het andere bevordert. Paulus weet wat in deze wereld volgens goddelijke en menselijke regeling moet worden gedaan en hij doet het zo stil, zo volhardend, zo trouw, alsof er niets anders te doen was. Wie hem gedurende de week in zijn werkplaats had gezien, die zou hem daar zo werkend hebben gevonden. Maar de nood en de moeite van deze wereld kan hem niet, evenmin als het genot en de weelde van deze wereld, met zijn zorgen en genietingen, het hogere en eeuwige uit het oog en uit de ziel wegnemen. Er zijn maar weinig mensen geweest, bij wie het wereldse en geestelijke, hemel en aarde, rust in God en werkzaamheid in de wereld in een zo volmaakte eenheid zullen zijn geweest. Hij was, zoals  wij  het  allen  moeten  worden,  te  vergelijken  met  de  passer  in  de  hand  van  de bouwmeester, die met de ene punt in het middelpunt is vastgehecht en daarop rust en met de andere naar alle richtingen in de omtrek zich beweegt, zoals de leidende hand hem bestuurt.

Wij worden  geboren  om eeuwig  te  leven  en  behoren  in  zekere  zin  gelijktijdig  tot  twee verschillende  werelden.  Als  zinnelijke  wezens  zijn  wij  tot  de  zichtbare,  als  zedelijke  en redelijke schepselen zijn wij tot een onzichtbare wereld in de nauwste betrekking geplaatst en die dubbele betrekking stelt als vanzelf een dubbele eis ons voor ogen. Wij mogen evenmin de taak voor dit, als die voor een hoger bestaan verwaarlozen; in het christelijke leven moet de  welbestuurde  zorg  voor  het  tijdelijke  zich  met  die  voor  het  eeuwige  paren.  Is  zo’n vereniging van schijnbaar strijdige plichten dikwijls verre van gemakkelijk, te meer gepast mag het heten op het voorbeeld van een apostel te zien, die, blijkens zijn gedrag te Korinthe, zowel in het kleine als in het grote zeer trouw is geweest. Die trouw aan de aardse taak, niet minder dan aan de hemelse roeping, wordt ons hier in haar ware aard, maar ook in haar hoge betekenis getoond. Het blijkt duidelijk, Paulus vergeet, ook als hij voor het hogere leeft, de zorg voor het aardse toch niet. Van Athene naar Korinthe gekomen om ook daar het evangelie te prediken, getuigt hij op elke sabbat in de synagoge van de Joden van de waarheid; maar als de sabbat  voorbijgegaan is en de eerste  werkdag  begonnen,  treft  gij hem in één van de onaanzienlijke buurten van de stad, aan de zijde van Priscilla en Aquila aan, met wie hij in de nederige werkplaats arbeidt voor het dagelijks brood in de nuttige, maar in weinig aanzien staande betrekking van tentenmaker. Paulus is in die aardse taak even trouw als aan zijn hemelse roeping. De evangelieprediker en de tentenmaker zijn hier geen twee verschillende personen, maar één, op hoger en lager gebied door hetzelfde beginsel bestuurd en met de vraag op de lippen: "Heere, wat wilt Gij dat ik doen zal? Waar hij de preekstoel bestijgt, houdt hij niets achter van de gehele raad van God, maar ook waar hij zich over het Cilicisch geitenhaar neerbuigt, dat tot tentbedekking verwerkt moet worden, is er zeker te Korinthe geen trouwer, eerlijker, nauwgezetter tentenmaker dan hij. Dag en nacht arbeidt hij in stilte om zijn eigen brood te eten en niemand tot aanstoot te zijn; één jaar en zes maanden lang is hij van dag tot dag bezig in het handwerk, waartoe hij, naar de gewoonte van de Joodse Rabbijnen, vroegtijdig opgeleid is. Hij verzuimt niets van wat van hem als tentenmaker met billijkheid gevorderd kan worden; Alleen als het meerdere dit gebiedt, laat hij het mindere wijken. Paulus brengt het aardse gewillig ten offer, waar zijn hogere roeping het eist. Ja, te Korinthe, waar hij lang en rustig vertoeft; te Thessalonika, waar men hem met open armen ontvangt; te Efeze, waar hij zich drie jaar ophoudt zonder iemands zilver of goud te begeren, dßßr biedt hij tegelijk zijn handwerk voor een billijke prijs en de parel van grote waarde om niet. Maar als de liefde tot de armen van Judea hem tot een reis naar Jeruzalem roept dan laat hij zich door geen baatzuchtige broodzorg terughouden. En als de Macedonische man hem verschijnt met de bede "kom over en help ons, " dan antwoordt hij niet met de klacht dat de kosten hem te groot  zijn. En als de Heer hem te kennen geeft  dat  hij ook te Rome het evangelie moet brengen, dan zal hij niet eerst onderzoeken of daar wel veel klandizie voor zijn tentenfabrikaat valt te verwachten. Het aardse is hem slechts middel, het hemelse doel; hij arbeidt  ook voor de spijs die vergaat, maar heeft  alles als offer beschikbaar voor het hemelse brood. Hij zoekt eerst het koninkrijk van God en ervaart, zoals hij verwacht, dat hem alle andere dingen met milde hand worden toegeworpen. Wie beseft niet de hoge betekenis van zo’n echt christelijk beroepsleven, dat zijn aanbeveling aan zichzelf ontleent? In Paulus zien wij hoe juist zo’n vereniging van trouw in de aardse en hemelse taak de mens tot ware grootheid  verheft.  Vrijmoedig  van  Christus  te  getuigen  en  met  al  de  kracht  van  zijn welsprekendheid de zaak van het geloof te pleiten, dat was ongetwijfeld een taak de apostel van de heidenen waardig; maar dan weer met dezelfde zorgvuldigheid tentgordijnen en hamer ter hand te nemen, liever dan het brood van de traagheid te eten, ziedaar een betoning van echte grootheid, die nog zeldzamer geëvenaard wordt. Zo’n gedrag is een aanbeveling van het evangelie bij de wereld, die zo graag beweert dat het zoeken van de hemelse dingen, trage, dweepzuchtige, onpraktische mensen maakt. Het is uiteindelijk de beste voorbereiding op het hemelse leven, waar alleen aan hem die ook in het kleine trouw was, het uitzicht ontsloten is

van ook over het grote gesteld te worden. O wie van ons moet niet wensen dat hij in dit opzicht aan Paulus gelijk zou zijn, dat hij zelfs het  kleinste niet beneden zijn waardigheid achtte, maar dan ook het zwaardere het zwaarste liet wezen. Hoe wij die hoogte bereiken? Alleen   langs   de   weg   van   de   waarachtige   wedergeboorte,   van   de   voortdurende zelfverloochening, van de rusteloze oefening om een vrij geweten te hebben voor God en de mensen. En voorts geldt ook hier het woord van de kerkvader: "heb lief en doe dan wat gij wilt. "

5. En toen Silas en Timotheüs eindelijk uit Macedonië aangekomen waren, en wel uit Berea waar hij ze had achtergelaten (hoofdst. 17: 14vv.) werd Paulus, die nu zulke goede helpers (2 Kor. 1: 19) bij zich had, door de Geest ertoe aangezet voortaan met nog grotere overtuiging dan vroeger het evangelie te prediken. Hij deed dat door de Joden te verzekeren dat Jezus de Christus is, de Messias vanIsraël, of de aan de vaderen beloofde Verlosser (hoofdst. 9: 22).

Het schijnt dat de blijdschap, door het weerzien van deze geliefde en voortreffelijke mensen in  de  apostel  een  verheven  blij  en  versterkend  gevoel  heeft  opgewekt.  Hun  aangezicht verkwikte zijn ziel, hun woord, hun verblijdende getuigenis van de kracht van het evangelie, van de hulp van de Heere, van de wandel en de groei van die christenen bij wie zij een geruime tijd geleefd en gearbeid hadden, hun woord, hun waarachtig en verblijdend woord, dat  evenzeer van hun eigen geloof en van hun liefde, van hun geduld en hun van moed getuigde, alsook het leven en de trouw van de Heere verheerlijkte, bracht als een adem van de Heilige Geest alle leven en alle kracht in het binnenste van zijn ziel in beweging. Juist in die dagen (waarschijnlijk nog aan het einde van het jaar 52 n. Chr. of toch in het begin van het volgende jaar) schreef de apostel zijn eerste brief aan de Thessalonicensen. Daar vertelt hij zelf (hoofdst. 3: 6-9) hoe verkwikkend en levenopwekkend voor hem het woord van zijn vrienden was geweest. Maar weer begrijpen wij uit de vreugde die hij daar te kennen geeft, wat tot hiertoe als een drukkende last op zijn ziel had gelegen en hem hinderlijk was geweest in de gehele volvoering  van  zijn  werk.  Het  was de zorg  voor  de gemeenten,  die hij zo vroegtijdig had moeten verlaten en die hij zozeer verlangde eens weer te zien, zonder dat het hem vergund was zijn voornemen ook te volbrengen (1 Thess. 2: 17vv.).

Uit het getuigenis van de apostel in 1 Thess. 3: 6-8 zien wij ook voor het eerst volkomen duidelijk welke diepe smart Paulus uit Macedonië naar Athene heeft meegebracht. Hij acht zichzelf een gestorvene: voor de Joden, zijn broeders naar het vlees heeft hij zijn gehele hart geopend, maar overal hebben zij hem met haat en vervolging teruggestoten. Met alle kracht van de liefde heeft hij zich in het karakter van de Grieken ingeleefd en zij hebben gespot met zijn zelfverloochening en zijn goddelijke wijsheid. Maar niet alleen is zijn beste streven en werken door Joden en Grieken vernietigd, ook het hoogste werk en de heerlijkste genade van zijn God wordt door de boosheid van de mensen verijdeld. Hoe uitdrukkelijker en sterker God Zijn genade en trouw aan het volk van Israël heeft bewezen, hoe meer verbitterd en boos is de gezindheid en het hart van het volk geworden tegenover de voortgang van Gods genade en trouw in Christus Jezus. Hoe heerlijker God het volk van de Atheners met de gave van de natuur heeft gezegend en hoe toegevender Hij de tijden van de onwetendheid verdragen heeft, hoe lichtzinniger en gewetenlozer verwierpen zij het werk van God, waardoor de natuur tot genade en de tijden van de onwetendheid tot heiligmaking moeten worden geleid. Onder zo’n drukkende last is Paulus als gestorven. Kan het hem levend maken, dat hij te Korinthe wordt opgenomen en werk vindt in het huis van Aquila? Dit kan hem slechts een bestaan geven; zijn hele leven daarentegen verkrijgt hij pas dan weer, als hij van Timotheüs en Silas verneemt dat de Macedonische gemeenten heerlijk aan het groeien en bloeien zijn. Dit bericht is als een levendmakende adem van de Geest van God; want daarin is opnieuw de zekerheid gegeven en

voor de tegenwoordige gemoedstoestand van de apostel verzegeld dat de genade van God altijd sterker is dan de boosheid van alle mensen en vooral ook rijk en krachtig genoeg is om de  tegenstand  van  de  Griekse  aard  te  overwinnen.  De  gemeenten  in  het  Macedonisch Griekenland,  die  krachtig  toenamen,  maakten  daarom  de  moed  van  de  apostel,  die  was uitgedoofd om in de hoofdstad van het Achajische Griekenland te getuigen, weer levendig, zodat hij het werk van de verkondiging weer met alle kracht kon opnemen.

7. En vandaar, uit de synagoge, waar hij tot hiertoe zijn leer had voorgedragen, vertrok hij en kwam in het huis van een man, genaamd Justus 1) of de Rechtvaardige, die een heiden was van geboorte en God diende, die zich als proseliet van de poort Le 17: 9 tot deGod van Israël had gewend (hoofdst. 13: 43), en wiens huis, waarin vanaf nu het evangelie gepredikt werd, grensde aan de synagoge. Hierdoor getuigde Paulus aan de ene kant op sprekende wijze hoe graag hij daarbinnen zou zijn gebleven, doch ook aan de andere kanthoe het rijk van God reeds nu van de Joden werd weggenomen en de heidenen gegeven, die hun vruchten zouden brengen (Matth. 22: 43).

1) Als naam alleen komt overigens "Justus" niet voor, doch wel als bijnaam (hoofdst. 1: 23 Kol. 4: 11

). In sommige handschriften wordt de lezing gevonden: "genaamd Titus Justus". Deze worden gevolgd door verscheidene vertalingen, waaronder de Vulgata. Toch schijnt die lezing slechts aan een vergissing haar ontstaan te  danken  te hebben, doordat  een kopieerder de laatste lettergreep van het Griekse woord ONOMATI (met name) als verkorting voor TITOY (Titus) opvatte en zo de naam in de tekst opnam; en omdat het nu onverklaarbaar scheen dat die bekende helper van de apostel van die naam, van wie hij in zijn contacten met de Korinthiërs meermalen gebruik maakte (2 Kor. 2: 13; 7: 6, 14; 8: 6, 16, 23 en aan wie hij later een bijzondere brief richtte (Titus 1: 4), nergens in de Handelingen van de Apostelen zou vermeld zijn (vgl. vs. 23 b), zo verheugde men zich hier een tekst voor zich te hebben, waarin zijn naam toch voorkwam. Is het intussen zo goed als zeker dat de reis van Paulus naar Jeruzalem, waarvan hij in Gal. 2: 1vv. melding maakt, die naar het apostolisch concilie in het jaar 50 (Hand. 15) geweest is, dan is het net zo zeker dat in onze tekst van Titus geen sprake kan zijn; want op die reis bevond hij zich tenminste reeds onder de leerlingen van de apostel, indien niet reeds onder diens helpers.

"Wat  een  sprekende  tekens  zijn  toch  deze  beide  vergaderplaatsen,  de  synagogen  en  de predikzaal in het huis van Justus, die hier zo dicht naast elkaar staan! In de synagoge wordt ons het goddelijke verbondsteken van de besnijdenis, de wet en de profeten voorgesteld, maar daarmee verbonden de onreinheid van het ongelovige hart en de lust van het kwaad geweten. Dicht daarnaast zien wij het huis van een heiden, waaraan uiterlijk niets anders te zien is dan het natuurlijke heidendom, maar daarin het levend getuigenis van het goddelijk woord en het tonen van geest en kracht, alsook een hartelijk aannemen van het evangelie. Daar is de schijn van een huis van God zonder werkelijkheid, hier is het werkelijke godshuis, dat op het punt staat openbaar te worden. "

8. En Crispus, de overste, de opziener van de synagoge (Matth. 9: 18), die door de beslissende stap die Paulus gedaan had nu ook zichzelf tot een beslissing liet brengen, geloofde in de Heere. Hij gaf zich gelovigover aan de Heere Jezus als de ware Messias en de enige Heiland met geheel zijn huis en ontving de heilige doop door de hand van de apostel zelf (1 Kor. 1: 14). En velen van de Korinthiërs, zowel heidenen als proselieten en Joden, die hoorden hoe hij in het huis van Justus (vs. 7) het woord van God predikte, geloofden en werden gedoopt.

Daar het huisgezin van Crispus te Korinthe, zoals het schijnt, het eerste geweest is dat in behoorlijke vorm en openlijk door de doop het christendom beleed en dus hiermee eigenlijk voor het eerst in deze stad een christelijke gemeente werd gesticht, baarde die gebeurtenis des te meer opzien en was in de gevolgen des  te  belangrijker, daar nu ook vele Korinthiërs overtuigd werden zich te laten dopen. Net als Crispus, doopte Paulus ook Gajus (1 Kor. 1: 14), een man van naam; bij die beiden komt vervolgens Stefanus en diens familie (1 Kor. 1: 16).  Deze  drie  doopte  Paulus  zelf;  de  anderen  werden  door  Silas,  Timotheüs  of Aquila gedoopt.

Zo’n bekering, de bekering van een heel huisgezin, als hier dat van Crispus, is ons nog van geen Israëliet bericht. Is dit niet een begin van de wending, die Mozes (Deut. 32: 21) beloofd heeft voor de laatste tijd, dat Israël, tot jaloersheid opgewekt door hetgeen geen volk was, na verre  afdwaling  tot  zijn  God  weerkeert?  Is  het  toch  niet  de  aantrekkingskracht  van  het heidense hart, dat door Gods Geest vervuld is, dat Crispus niet laat vertoeven in de Joodse synagoge, die door de Geest van God verlaten is? Werkt deze niet zo sterk op hem dat hij met zijn gehele huis het woord van God in het heidense huis nawandelt en gehoorzaam wordt? Terwijl nu velen van de Korinthiërs dit schitterend voorgaan van de overste van de synagoge, die tot de gemeenschap met de christenen uit de heidenen overgaat, volgen, wordt Paulus door  zo’n  resultaat  opnieuw  en  nog  krachtiger  gesterkt  dan  door  de  mededeling  uit Macedonië. Door de onmiddellijke nabijheid en eigen ervaring is de grote kracht van Gods genade hem duidelijk geworden, eerst de Grieken en vervolgens en wel op een nieuwe en hoopvolle wijze, de Joden (Rom. 10: 19; 11: 14); daarom doopt hij deze familie ook zelf.

9.  En  de  Heere  zei,  waarschijnlijk  nadat  de  breuk  met  de  synagoge  van  de  Joden  had plaatsgehad (vs. 6v.), tot Paulus door een gezicht in de nacht (hoofdst. 16: 9), terwijl Hij aan hem verscheen zoals vroeger en ook later te Jeruzalem (hoofdst. 22: 17vv. ; 23: 11): Wees niet bevreesd voor die zich verzettende en lasterende Joden, die u reeds zo dikwijls uit uw arbeidsveld hebbenverdrongen. Houd het woord van het kruis, dat voor hen een zo grote ergernis is (1 Kor. 1: 23), niet terug, maar spreek het uit zonder vrees en zwijg niet van die grote zaak alleen omwille van de vrede.

10. Want Ik ben met u om u in uw innerlijke zwakheid te sterken (1 Kor. 2: 3), maar ook om u uiterlijk tegenover de tegenstanders in bescherming te nemen en niemand zal de hand aan u leggen om u kwaad te doen, zoals dat te Antiochië in Pisidië, te Iconium, Lystre, Filippi, Thessalonika en Berea geschied is (hoofdst. 13: 50; 14: 5vv., 19vv. ; 16: 19vv. ; 17: 5vv. en 13v. Gij zult niet zonder grote zegen blijven,
want Ik heb veel volk in deze stad en tot  hen allen moet de roeping tot Mijn Koninkrijk komen zonder dat de vijanden het zullen kunnen verhinderen.

Ook de grootste heiligen en de krachtigste helden van God hebben hun uren van zwakheid en tijden van strijd, waarin zij een toespraak en versterking van boven nodig hebben. - Abraham voor   Abimelech,   Mozes   in   de   woestijn,   David   in  de   klaagpsalmen,   Elia   onder   de jeneverboom, Johannes in de gevangenis, Luther, die eens in zijn aanvechtingen zei: "velen denken dat ik op enkel rozen wandel, omdat ik in mijn uiterlijke wandel zo vrolijk schijn, maar God weet hoe het met mij is. "

Het moet voor ons een grote aanmoediging zijn om te trachten goed te doen, dat God onder de verachtsten van de verachten, onder de schuldigsten, de ontuchtigsten en de dronkaards een uitverkoren volk heeft dat gered moet worden. Wanneer gij het woord tot hen brengt, dan doet gij het omdat God u geroepen heeft, om de boodschap van het leven aan hun zielen te brengen

en  zij  moeten  die  boodschap  ontvangen,  want  zo  is  het  raadsbesluit  van  de  eeuwige uitverkiezing. Zij zijn evenzeer door bloed vrijgekocht als de heiligen voor de eeuwige troon. Zij zijn het eigendom van Christus, hoewel zij misschien nu nog de herberg beminnen en de heiligheid haten, maar indien Christus hen gekocht heeft dan zal Hij hen bezitten. God is niet ontrouw, dat Hij de prijs vergeten zou die Zijn Zoon betaald heeft. Hij zal niet toelaten dat Zijn plaatsbekleding in een enkel geval een onnut feit zal zijn. Tienduizenden verlosten zijn nog niet wedergeboren, maar zij moeten wedergeboren worden en dit is onze troost, wanneer wij tot hen komen met het levendmakende woord van God.

11. En hij, Paulus, ondervond de waarheid van de woorden van de Heere. In vertrouwen daarop vestigde hij zich te Korinthe en bleef ook verder bij Aquila (vs. 3). Hij bleef daar een jaar en zes maanden, van de herfst van het jaar 52 tot de lente van 54 n. Chr. en hij leerde hen in het huis van Justus (vs. 7) het woord van God, waardoor hij ook werkelijk de Heere een groot volk verzamelde in de talrijke gemeente, door hem aldaar gesticht.

Nu pas kon Paulus zich gerust op dit arbeidsveld vestigen, terwijl hij zich tevoren nog altijd beschouwde als iemand op doorreis en op het ogenblik wachtte, waarop hem zou worden gezegd: "gij moet verder. " Zolang was Paulus nog op geen enkele plaats gebleven.

Omstreeks het midden van zijn anderhalfjarig verblijf, dus in het jaar 53 n. Chr., schreef hij de tweede brief aan de Thessalonicensen. De bezorgdheid die ten tijde van de eerste brief bij de Thessalonicensen heerste, dat  velen onder hen de wederkomst  van Christus niet  meer beleven zouden, was intussen ten gevolge van woord en brief, die men onder de naam van de apostel had ingevoerd, in de verwachting van het tegenovergestelde veranderd, als zou die wederkomst dadelijk geschieden. Nu wordt dan ook dit thema van een andere zijde behandeld (vgl. 2 Thess. 2: 1vv. met 1 Thess. 4: 13vv.

Onder deze anderen, die de apostel zijn vreugde en zijn kroon noemt (1 Thess. 2: 19) heeft hij - opmerkelijk genoeg! - het donkere profetische geheel uitgesproken: eerst zal de afval komen en uit de afval de mens van de zonde voortkomen, voordat Christus met het rijk van de heerlijkheid verschijnt. De voorzegging wordt dus gegeven op het ogenblik dat de christelijke gemeente onder de heidenen het hardste groeide, een voorspelling die - of de tijdgenoten het begrepen of niet - betekent dat in de christelijke kerk zelf het verderf zou binnendringen en in haar de geestelijke tempel, de antichrist zijn troon zal oprichten.

12. Maar wij willen uit die tijd van zijn anderhalfjarig verblijf te Korinthe nog een voorval beschrijven dat  duidelijk  toont  onder  welke bijzondere bescherming  van  de Heere Paulus stond,  zodat  de tegenstanders niets tegen hem konden doen en hij dus Korinthe  als  het eigenlijke  station  van  zijn  werkzaamheid  in  Griekenland  kon  beschouwen  (vs.  10).  Toen Gallio, die oorspronkelijk Junius Annaeus Novatus heette, een broer van de filosoof Annaeus Lucius Seneca, en later door adoptie in de familie van de rhetor Gallio werd opgenomen en nu met diens familienaamwerd genoemd, een geestig en zeer geprezen man - toen deze Gallio stadhouder (proconsul hoofdst. 13: 7) van Achaje was, waarschijnlijk sedert het jaar 53 n. Chr.,  stonden de Joden te Korinthe, de woonplaats van de landvoogd, eendrachtig tegen Paulus  op.  Zij  hoopten  waarschijnlijk  bij  de  nieuwe  stadhouder  gemakkelijker  danbij  de vorige  iets  tegen  de  door  hen  gehate  prediker  uit  te  richten  en  brachten  hem  voor  zijn rechterstoel (Matth. 27: 19).

13. Zij klaagden Paulus aan als iemand die propaganda maakte en een nieuwe godsdienst wilde invoeren, (het is toch niets nieuws dat zij, die zelf in het godsdienstige het meeste

dwalen, anderen van ketterij beschuldigen), zeggende: Deze raadt de mensen aan dat zij God op een wijze zouden dienen tegen de wet van Mozes, die in het Romeinse rijk de Joden is toegelaten (hoofdst. 21: 21; 24: 5); zijn godsdienstoefeningen zijn dus ongeoorloofd.

14. En toen Paulus zijn mond wou opendoen om zich tegenover die aanklacht te verdedigen (hoofdst. 24: 14vv. ; 26: 4vv.), zei Gallio, om zich van de hele zaak af te maken, alsof die voor  zijn  rechterstoelniet  op  zijn  plaats  was,  tot  de  Joden:  Als  er  sprake  was  van  enig ongelijk, een schending van enig privaat recht, of een misdrijf, die een onderzoek in crimineel recht eist, o Joden, als gij deze man daarvan beschuldigde, dan zou ik u met reden, naar recht en billijkheid verdragen.

15. Maar indien er, zoals ik duidelijk merk, een geschil is over een woord ten opzichte van uw Messias en over namen ten opzichte van uw godsdienst en over de wet, die onder u is, of deze geschonden is of niet, dan zult gij zelf toezienhoe gij die strijd zult uitmaken; want ik wil over deze dingen geen rechter zijn, daar zij niet tot mijn ambt behoren (hoofdst. 23: 29; 25: 18vv.).

16. Zij maakten het hem echter door hun aandringen lastig en wilden hem niet met rust laten, maar hij dreef hen weg van de rechterstoel, om aan de zaak een einde te maken.

17. Maar de hardnekkigheid, waarmee de Joden hun wil trachtten door te drijven en die onmiskenbare  vijandschap  tegen  de  door  de  landvoogd  onschuldig  verklaarde  Paulus, verbitterde al de Grieken, die als heidenen noch tot de partij van de aanklagers, noch tot die van de aangeklaagden behoorden. Zij nemen dan Sosthenes, de overste van de synagoge, die sedert de overgang van Crispus tot het christendom (vs. 8) in diens plaats was gekomen en die zich tot de woordvoerder van de Joden maakte en zij sloegen hem voor de rechterstoel, zodat de landvoogd het zag, om hem tot bedaren te brengen en Gallio, die zo’n volksgericht niet met tegenzin zag, trok zich hier niets van aan, hij liet het gebeuren zonder dat hij de Grieken gebood daaraan een einde te maken of hen ervoor bestrafte.

Terwijl Paulus tot hiertoe op alle Europese stations in zijn werk gestoord was, ofwel door de vijandschap van de heidenen, zoals te Filippi, of door de gehele onvatbaarheid van hen, zoals te Athene, of door de haat en de boosheid van de Joden, zoals te Thessalonika en te Berea, heeft hij hier te Korinthe voor de eerste maal bereikt dat de vervolging tegen hem ingesteld, volkomen vruchteloos blijft. Dat  toch de bescherming, hem te Korinthe  geschonken, veel meer te betekenen had dan wat te Filippi ten gevolge van zijn Romeins burgerrecht hem ten deel viel, ligt voor de hand. Pas nadat hij persoonlijk mishandeld was, had daar zijn Romeins recht enige kracht. Ook toen won hij alleen een eervolle uitleiding uit de stad, maar niet een vrij  verblijf.  In  Korinthe  hoeft  Paulus  niet  eens  zijn  mond  te  openen;  de  mond  van  de Romeinse proconsul beschermt hem tegen alle gevaar en het volk is hem zo toegedaan, dat het  zijn  vervolgers  mishandelt.  Ook  in  dit  opzicht  blijkt  dat  Korinthe  boven  alle  andere plaatsen de plek is geweest waarop de Macedonische man te Troas (hoofdst. 16: 9) de apostel heeft gewezen en waarheen deze hem had geroepen. Ook in dit opzicht blijkt dat de Heere, die hem over de zee had geroepen, hem vooral in het door de zee omspoelde Korinthe had willen plaatsen en daar Zijn zo talrijk aanwezige volk tot hem wilde leiden.

Wat zijn karakter aangaat is Gallio ver boven Pilatus verheven, hij gebruikt de rechtsvorm voor het  levende  recht  en ziet  in deze zin ook het  formele onrecht  van het  volksgericht misschien met innerlijk welgevallen aan. Wat zijn geest aangaat, openbaart hij iets van die onverschilligheid van Pilatus, aan wie het evangelie in zijn knechtsgestalte of liever in het

gewaad van vervolgde schuldeloosheid onder de ogen kon komen, zonder dat hij er notitie van nam.

Als   men   Gallio   als   een   heidens   rechter   beschouwt,   moet   men   deze   billijkheid   en onpartijdigheid in hem prijzen. Zij beschaamt de geest van vervolging en de bloeddorst, die zo vele overheden die de christennaam dragen, onder het voorwendsel van godsdienst hebben uitgeoefend.  Als  echter  christelijke  overheden  met  dit  voorbeeld  hun  onverschilligheid omtrent alle godsdienst verontschuldigen, dan valt het valse daarvan spoedig in het oog. Dit zondige Gallionisme heeft zich helaas van de hoven van de koningen (via een groot deel van de stand van rechters en beambten) tot in de geringste boerenhutten verbreid.

De heidense Gallio  geen toonbeeld voor een christelijke rechter;  want  deze moet  1) niet ingrijpen in gewetens- en godsdienstzaken van anderen, maar wel zelf geweten en godsdienst hebben 2) in zaken van leer en geloof niet oordelen, maar de mishandelden, van welk geloof zij ook zijn, tegen ruw geweld beschermen.

Vs. 18-23 Als voor Paulus de tijd gekomen is dat hij vanwege de feestreis naar Jeruzalem, die hij  zich  had  voorgenomen,  Achaje  moet  verlaten,  gaat  hij  scheeps  in  de  haven  van Kenchreeën, nadat hij daar eerst de vervulling van een belofte had voorbereid. Hij gaat met Priscilla en Aquila naar Efeze, laat hen daar achter, reist over Caesarea naar Jeruzalem en vandaar naar Antiochië in Syrië. De gebeurtenis in Gal. 2: 11vv. wordt door Lukas onvermeld gelaten.

18. En nadat Paulus na het voorval in vs. 12-17 beschreven, er nog vele dagen gebleven was, totdat de tijd van 1 jaar en 6 maanden voorbijgegaan was, zonder dat de Joden nog iets tegen hem hadden durven ondernemen, nam hij omstreeks Pasen van het jaar 54 n. Chr. afscheid van de broeders, van de christelijke gemeente te Korinthe en scheepte vandaar naar Syrië in, naar Palestina, dat toen met Fenicië tot de provincie Syrië werd gerekend (vgl. hoofdst. 20: 3 met 19: 21 en 21: 3 Hij wenste toch tot aan Pinksteren te Jeruzalem
te zijn (vs. 21). Silas en Timotheüs bleven te Korinthe achter en Priscilla en Aquila, (de bovenaanstelling van de vrouw), die van plan waren naar Efeze te verhuizen, reisden met hem mee. Zo vertrok hij uit Europa, nadat hij zijn hoofd, voordat hij scheep ging, te Kenchreeën, de oostelijke havenplaats), had geschoren, want hij had een gelofte gedaan. De tijd van de vervulling van die gelofte was nu daar, nu hij zijn reis naar Jeruzalem begon en daarom moest het lange haar, uit het buitenland meegebracht, vóór alles verwijderd worden, om voor nieuw haar naar de wijze van de Nazireeërs (Num. 6: 5) plaats te maken, en zijn hoofd zo voor het Nazireaat te heiligen (Num. 6: 9 en 11).

Paulus  was  ervan  overtuigd  dat  hij  zijn  werk  te  Korinthe,  evenals  in  Macedonië  en Griekenland voorlopig volbracht had. Daarom zien wij hem nu  over Jeruzalem weer naar Antiochië in Syrië terugkeren. De stad Korinthe komt zo hier geheel in dezelfde verhouding tot de tweede zendingsreis van Paulus, als de stad Derbe tot zijn eerste zendingsreis (hoofdst. 14: 20v). Niet alleen had hij van Derbe eveneens zonder uiterlijk noodzakelijke reden zijn afscheid genomen, om vandaar tot de moedergemeente in Antiochië terug te keren, maar evenals de gemeente te Derbe de vierde aanzienlijke christengemeente was, door Paulus in Klein-Azië gesticht, zo was ook de Korinthische de vierde van de aanzienlijke gemeenten, die door de werkzaamheid van de apostelen in Europa gesticht werden. Zoals echter de tweede zendingsreis van Paulus, waarop hij reeds vanaf het begin geheel zelfstandig werkte, reeds van grotere betekenis was dan de eerste, waarop zijn apostolische zending zich pas tegenover Barnabas begon te verwezenlijken, zo stonden nu ook de Europese stichtingen van de apostel

in  haar  christelijke  ontwikkeling  reeds  hoger  dan  de  Klein-Aziatische,  die  op  de  eerste zendingsreis door Barnabas en Paulus waren gesticht. Dit zien wij uit het feit dat zij, toen Paulus  ze  voor  een  geruime  tijd  verliet,  niet  nog  eerst  een  bijzondere  versterking  en organisatie nodig hadden, zoals we in hoofdst. 14: 21vv. van de Klein-Aziatische gemeenten hebben gelezen.

"Er was toen in de apostel een sterke drang, zoals uit ons verhaal, dat zoveel aanstipt en nergens lang blijft, wel kan worden opgemerkt, dat rusteloos voortstreven dat zich door niets, ook niet door de beden van waarheidzoekende, leergierige mensen liet terughouden (vs. 20v.), dat verder en verder naar Jeruzalem heendrong; daar zou dan pas het eigenlijk einde en doel van deze apostolische gelofte zijn. Misschien had Paulus, toen hij tegen zijn gevoel Azië verlaten en zich naar Europa begeven moest (hoofdst. 16: 6-10), beloofd dat, als de Heere met hem zou zijn en het hem zou laten lukken dat hij de kennis en verering van Zijn naam in dit werelddeel onder Joden en heidenen onveranderlijk vestigen mocht, hij, zodra de zaak van de Heere het toeliet, naar Jeruzalem zou terugkeren, om in het midden van zijn zo innig en hartelijk geliefd volk te proberen of hij niet ook voor dit volk in het land van de vaderen een helper van het licht en van de zaligheid kon worden en dat hij zich van dit optreden met het evangelie van  Jezus  Christus te Jeruzalem door  geen moeite of gevaar,  geen vrees voor schade,  vervolging  of  dood  zou  laten  terughouden.  Nu  kon  hij  bloeiende  christelijke gemeenten in Europa, voor een deel in de aanzienlijkste steden van de landen van Macedonië en Griekenland, te Filippi, Thessalonika, Berea en Korinthe achterlaten, tevens mannen als Lukas, Silas en Timotheüs, die met hem in gelijke geest, in de geest en in de kracht van de Heere daar voortwerkten; nu scheen het hem toe dat de tijd gekomen was om zijn gelofte te volbrengen. " De gedachten, die wij aan Menkens blikken in het leven van de apostel Paulus ontleend hebben, zijn wel geschikt om over het zo duistere punt, wat die gelofte van Paulus eigenlijk inhield, licht te verbreiden. Dat toch de woorden van de grondtekst over het scheren van het hoofd en over het volbrengen van een gelofte niet van Aquila kunnen gezegd zijn, zoals velen hebben gemeend, is wel buiten twijfel. Wij zien niet alleen uit hoofdst. 22: 17vv., maar  ook  uit  de  woorden  in  Rom.  9:  1vv.  en  10:  1vv.  veel  hartenleed  het  de  apostel veroorzaakte dat Israël voor het grootste gedeelte zich afkeerde van de zaligheid in Christus Jezus,  ja  zich  vijandig  tegenover  de  prediking  van  het  evangelie  stelde.  Als  hij  nu  de onweerswolken van Gods oordeel daarom over zijn volk zag samentrekken, zoals hij dat in Thess. 2: 16 zelf uitspreekt en in deze mening door de ervaring in vs. 12vv. opnieuw gesterkt was,  moest  zich  juist,  als  hij  weer  een  gezegend  gevolg  van  zijn  werkzaamheid  mocht opmerken, altijd weer de gewetensvraag aan hem opdringen of hem ook niet, alhoewel hem de evangelieverkondiging aan de heidenen was toevertrouwd, de plicht van een ware profeet was opgelegd om voor de Joden in de bres te springen, of hij zich niet tot een beschermer van het huis Israël moest stellen en daarvoor op ‘s Heeren tijd moest klaar staan voor de strijd (Ezech. 13: 5). Naar het woord van de Heere aan Ananias in hoofdst. 9: 15 dat hij de naam van Christus moest dragen, zowel voor de heidenen en voor de koningen, alsook voor de kinderen van Israël, kon hem het antwoord op die vraag geen ogenblik twijfelachtig blijven en juist het bewustzijn dat  hij vroeger door zijn gedrag tegenover Stefanus en de christelijke gemeente  zijn  volk  tot  die  ongelukkige  beslissing  tegen  het  evangelie  had  geleid  en  de doorslag had gegeven tot  verwerping  van de zaligheid ("Ac 8: 1"tweede aanmerking van Besser) moest het voor hem tot een sterke behoefte maken om in de bres tegenover de Heere te staan voor het land, opdat Hij het niet in de steek zou laten (Ezech. 22: 30). Daarbij moest hij zichzelf toeroepen dat, vanuit het ideale standpunt gezien, de prediking uit zijn mond voor Israël eigenlijk nog krachtiger en werkzamer moest zijn dan die van de andere apostelen. Reeds was hij met geheel zijn persoon een levendige prediking tot het volk, dat zich op de weg van farizeese ijver voor de wet te gronde richtte en dat alleen nog door bekering tot

Christus kon worden geholpen (1 Tim. 1: 12vv.). Hij volbracht nu zeker die plicht en voldeed aan deze behoefte voortdurend in de landen van de heidenen, doordat hij een vaste regel had altijd eerst met de verkondiging van het evangelie te gaan naar de synagogen van de Joden of naar hun plaatsen van gebed, waar die aanwezig waren. Hoe meer hij echter daarbij gestadig de ervaring opdeed dat ook door de Joden in de verstrooiing de godsdienst van Christus reeds op alle plaatsen voor een sekte werd gehouden, die zij moesten tegenspreken (hoofdst. 28: 22), des te beslister moest hij zich geroepen voelen toch te Jeruzalem, de plaats waarvan zo’n wachtwoord was uitgezonden, nog eens, zoals hij dat reeds in hoofdst. 9: 28v., 22: 17vv. gedaan had, een wending ten goede trachten te bewerkstelligen en de persoonlijkheden die de toon aangaven voor de zaak van Christus te winnen. Voor deze dienst aan zijn verwanten naar het vlees, de Joden, wilde Paulus des te meer een Jood en voor hen die onder de wet waren, als  onder  de  wet  worden  (1  Kor.  9:  20vv.);  zoals  hij  in  zijn  gewone  apostolische werkzaamheid  meestal juist  het  tegendeel moest  zijn,  namelijk  voor  hen  die  zonder  wet waren,  als zonder  wet.  Zo  begaf hij  zich  naar  Jeruzalem als een Nazireeër,  of aan God gewijde. Het Nazireaat, zo is ons bij Num. 6: 12 duidelijk geworden, verleende het geloof een bijzonder eigendom van God te zijn,  een geloof dat alle krachten opwekte en gaf daarbij tevens een bijzondere oproep tot gebed, in het bijzonder tot voorbede. Wil men nu niet zo ver gaan dat men aanneemt dat Paulus werkelijk, zoals wij vroeger veronderstelden, voor enige tijd zich van de dienst van de heidenen ontslagen rekende en zich aan de dienst van de Joden met de prediking van het  evangelie wilde wijden, omdat hij daardoor in het ambt van de apostelen te Jeruzalem zou hebben gegrepen, dan zal uit onze verklaring minstens zoveel als opmerkelijk voorkomen dat hij met Jakobus, die ook als Nazireeër leefde, op de heilige plaats wilde samenkomen om te bidden voor zijn volk Israël (Aanm. II b. 2), opdat een nieuwe uitstorting van Gods Geest mocht plaatshebben, net als 24 jaar geleden (vgl. Rom. 10: 1). Het scheren van het hoofdhaar is echter niet, zoals de uitleggers het in de regel opvatten, het ritueel dat bij het einde van de tijd van de gelofte (Num. 6: 18vv.) moest plaatshebben, want dit  kon alleen te Jeruzalem plaatshebben bij de tempel na het  aanbieden van de door de Schrift geëiste offeranden; het moet echter zo verklaard worden als boven geschied is en is integendeel een teken van zowel het  uittreden uit  de dienst  van de heidenwereld, als het intreden in de dienst  van Israël. Ook van Luther weten wij dat, hoe hard hij steeds zijn vroegere wettische oefeningen en kastijdingen berispt en veroordeelt, hij toch in de tijd van zijn evangelische vrijheid, als ambt en roeping hem daartoe aanleiding gaven, zich geheel en al weer aan diezelfde strenge leefwijze onderwerpt, vgl. bijv. zijn gedrag bij het uitleggen van de 22e Psalm ("Ps 22: 1" inleiding).

19. En hij kwam met Priscilla en Aquila te Efeze aan, de vanouds beroemde hoofdstad van Ionië, toen van proconsularisch Azië Re 2: 1 en bij liet hen, de beide metgezellen, daar achter, om  hun  handwerk  in  deze  grote  handelsstad  voort  te  zetten  en  tot  uitbreiding  van  het christendom werkzaam te zijn. Maar Paulus, die slechts voor korte tijd hierheen gekomen was, wilde de tijd gebruiken om een latere arbeid voor te bereiden, die hem nu voor Azië in tegenstelling tot hoofdst. 16: 6 was aangewezen. Hij ging dus naar de synagoge van de Joden, die hem het naast aan het hart lagen, en sprak met de Joden over de belofte aan de vaderen gegeven en haar vervulling in Christus Jezus (hoofdst. 9: 20, 22; 13: 16vv. ; 17: 2, 17; 18: 4).

20. Zij stelden veel belang in hetgeen hij zei en begeerden zijn woord nog vaker te horen. Toen  zij  hem  dan  vroegen  of  hij  langer  bij  hen  blijven  kon,  hetgeen  hij  onder  andere omstandigheden graag gedaan zou hebben, willigde hij dat voor ditmaal niet in, omdat hij een gelofte had gedaan die hij nu moest vervullen (vs. 18).

21. Maar hij nam in één van de godsdienstige bijeenkomsten, waarin hij sprak en waarin de Joden hem dat verzoek voorlegden, afscheid van hen en zei om de reden van zijnweigering nader  te  verklaren:  "Ik  moet  geheel (Deut.  15:  4)  het  aanstaande  en  dichtbijzijnde  feest (zonder twijfel is hier, evenals in hoofdst. 20: 16 het Pinksterfeest bedoelt),  te Jeruzalem vieren; maar ik zal tot u weerkeren (vgl. hoofdst. 19: 1), wanneer ik zal volbracht hebben wat ik in de eerste plaats te doen heb, als God het wil, (1 Kor. 4: 19 Hebr. 6: 3 Jak. 4: 13vv.). En hij voer weg van Efeze, met een schip dat naar Palestina ging.

22. En toen hij, na de reis over zee te hebben afgelegd, nu aankwam in Cesarea aan de zee (hoofdst. 8: 40; 10: 1vv. ; 12: 19vv., reisde hij vandaar over land naar Jeruzalem (vs. 21 Matth. 20: 17v.). Hij bleef daar 30 dagen, zolang als de tijd van zijn gelofte duurde, en na de gemeente gegroet te hebben, ging hij van Jeruzalem af naar Antiochië, vanwaar hij drie jaar geleden was vertrokken (hoofdst. 15: 30).

Dat aan het groeten te Jeruzalem dadelijk weer het afscheid wordt verbonden, schrijft Rieger, doet bijna vermoeden dat Paulus voor ditmaal, evenals reeds in hoofdst. 9: 28v., 22: 17vv., geen gewenst arbeidsveld heeft aangetroffen. Ja, zo voegen wij erbij, voor hem zeker geen. De stemming zowel van de Judaïsten in de gemeente, alsook in het bijzonder van de nog ongelovige Joden zelf, was toen reeds tegen hem evenzeer verbitterd als toen die bij zijn aankomst vier jaar later werkelijk tot uitbarsting kwam (hoofdst. 21: 18vv., 27vv. ; 22: 22vv.). Ook  de  drie  apostelen  Jakobus  II,  Petrus  en  Johannes,  die  wij vier  jaar  geleden  nog  te Jeruzalem bij elkaar  aantroffen als  op  hun  eigen arbeidsveld en die toen nog,  zonder  te wanhopen aan een goede uitkomst, het prediken onder de Joden bleven voortzetten (Gal. 2: 1-10), moeten er in die tussentijd toch overtuigd van zijn geworden dat met Israël niets kon worden  verricht  en  dat  de  tijd  reeds  was  gekomen  dat  het  rijk  van  God  van  hen  werd genomen. Waarschijnlijk was de uitbreiding van de gemeente naar buiten geheel tot stilstand gekomen, zodat al die jaren ook  niet  één ziel voor Christus werd gewonnen en zoals de staatkundige  toestand  was  geworden,  was  Jeruzalem voortaan  geen  plaats  meer  voor  de prediking van het evangelie. Nu moest, wat het uitwerpen van het visnet aangaat, gedacht worden aan het woord van Christus in Matth. 7: 6 en dus niet meer beperkt worden tot de verzorging en versterking van de reeds aanwezige gemeenten. Dit blijkt duidelijk uit het feit dat nog in dit jaar 54 n. Chr. Petrus zich van Jeruzalem naar Antiochië begaf (Gal. 2: 11) en Johannes zonder  twijfel niet lang daarna hem volgde, zodat Paulus in het jaar 58 bij zijn aankomst te Jeruzalem nog alleen Jakobus ontmoette (hoofdst. 21: 18 welke aard waren dan de  politieke  omstandigheden  in  het  Joodse  land  onlangs  geworden?  Reeds  onder  de landvoogd Cumanus (van 48-52 n. Chr.) waren er volksoproeren op grote schaal geweest: één van deze door een voorval in Samaria veroorzaakt, was vooral ernstig en bloedig en kostte uiteindelijk de landvoogd zijn ambt. De keizer Claudius droeg nu op uitdrukkelijk verzoek van de hogepriester Jonathan, die in Rome tegenwoordig was, het bestuur over Palestina aan Felix op, wiens bestuur ogenblikkelijk het keerpunt in het drama vormt, dat met het jaar 44 begonnen is en in het jaar 70 zijn bloedig einde bereikt heeft. Terwijl toch de tijd van de beide eerste  landvoogden  na  de  dood  van  Herodes  Agrippa  I  ("Ac  12:  23"en  "Mt  2:  20  nog betrekkelijk rustig voorbijging, onder Cumanus wel grote volksonlusten hadden plaatsgehad, maar toch slechts hier en daar en door enkele personen veroorzaakt, bracht Felix het zover dat het oproer voortaan permanent werd. (vgl. Aanm. II d. 1). Denken wij aan de Zeloten, die fanatieke  vijanden  van  de  Romeinen,  door  Jozefus  eenvoudig  als  rovers  en  moordenaars beschreven, hetgeen zij echter alleen in hun ontaardingen waren, zo kregen dezen spoedig ten gevolge van zijn verkeerd bestuur meer en meer aanhangers onder de burgerij. Hoe scherper hij nu tegen hen handelde en daarbij in zijn middelen voltrekt niet verstandig was, des te beslister stelden dezen hun leus op de voorgrond: "Strijd tegen Rome tot iedere prijs, " en

Eleazar hun opperhoofd zette die 18 verboden tegen gemeenschap met de heidenen door, die de school van Schammai ("De  24: 4) had opgesteld. Het  ligt  voor de hand dat  bij deze ontwikkelingen de apostelen, die toch in hoofdst. 15 de christenen uit de heidenen, zonder hun het juk van het Mozaïsme op te leggen, uitdrukkelijk als hun broeders erkend hadden, de poging moesten opgeven om nog verder onder de Joden in Jeruzalem en Palestina gelovigen te  winnen  en  hoogstens  nog  onder  de  Joden  in  de  verstrooiing  het  evangelie  van  de besnijdenis konden brengen. Ook Paulus moest zich er daar van overtuigen dat de gelofte door hem reeds na vs. 18 op zich genomen, indien deze misschien een prediking te Jeruzalem inhield, zoals hij die reeds 15 jaar eerder getracht had te volbrengen (hoofdst. 9: 28v.), reeds moedeloos  was  geworden.  Als  die  echter  een  voorbede  inhield,  dan  moest  hij leren  een antwoord te dragen, zoals onder het oude verbond de profeet Jeremia ontving (7: 16; 11: 14; 14: 11 en van die tijd dateert hoofdzakelijk zijn smart, waarvan hij 4 jaar later zo roerend in Rom. 9: 1vv. spreekt. Een medelijden met deze smart, waarin hij in het geheel niet uitspreekt wat dan eigenlijk zijn hart zo treurig maakt, alsof zijn lippen ervoor beefden om de zaak, waarover hier werd gesproken, in woorden uit te drukken, heeft zeker Lukas ertoe geleid om niet alleen te verzwijgen wat die gelofte van de apostel inhield, maar om ook in onze tekst niet eens de stad Jeruzalem te noemen. Hij laat ons die slechts raden uit het gegeven dat hij eerst van een opgaan naar Antiochië spreekt. Dit is een echt Hebreeuws spraakgebruik, dat opnieuw  Ac  1:  15,  evenals  ook  de  tijdsopgave  in  hoofdst.  27:  9,  de  schrijver  van  de Handelingen als een geboren Jood doet kennen.

23. En toen hij daar enige tijd, ongeveer twee maanden geweest was, ging hij weg.

Bij hoofdst. 15: 35 Ac 15: 35 werd reeds aangewezen dat in de tijd van het oponthoud te Antiochië  de  ontmoeting  met  Petrus,  door  Paulus  in  Gal.  2:  11vv.  meegedeeld,  heeft plaatsgehad. Wat Petrus aanleiding gaf om naar Antiochië te komen, blijkt uit hetgeen in de aanmerking bij vs. 22 Ac 18: 22 over de toestand van zaken te Jeruzalem is gezegd. De apostel had gezien dat hij nu daar niet langer kon blijven; daarom zocht hij een arbeidsveld voor zich, net als zij die reeds twintig jaar geleden uit Jeruzalem verstrooid waren, toen de verdrukking na de dood van Stefanus kwam en die nu rondgingen tot Fenicië en Cyrrus en Antiochië (hoofdst. 11: 19). Hij had zich waarschijnlijk reeds toen naar Fenicië en Cyprus begeven, toen hij na zijn wonderbare bevrijding uit de kerker van Herodes Agrippa Jeruzalem verliet Ac 12: 17. Nu volgde hij verder het spoor van deze mannen en zeker was zijn plan geen ander dan om het woord tot niemand anders te spreken dan alleen tot de Joden, omdat hij  zich  nog  altijd  vasthield  aan  zijn  roeping,  zoals  hij  die  volgens  Gal.  2:  7vv.  zich voorstelde.  Daarbij hield  hij zich  echter  tevens  aan  de  andere,  de  overtuiging  die  hij in hoofdst. 15: 7vv. had verkregen, en aan het besluit van het apostolisch concilie. Daarom hield hij ook zonder bedenking met de broeders uit de heidenen tafelgemeenschap. Maar zie, daar loeren de Judaïsten van Jeruzalem op hen! Paulus stelt ze voor als enigen die "van Jakobus gekomen waren"; niet dat zij door Jakobus gezonden waren, maar wel waren zij uitgegaan van  de  gemeente  te  Jeruzalem  die  onder  het  opzicht  van  deze  apostel  gesteld  was.  Zij steunden bij de beroering die zij te Antiochië wilden teweegbrengen, waarschijnlijk op de leer in de brief van Jakobus uiteengezet, de leer van de gerechtigheid uit de werken, die toch een onvoorwaardelijk  vasthouden  aan  de  wet,  dat  richtsnoer  van  alle  aan  God  welgevallige werken, eiste. Het was deze mensen, van wie de partij sedert de nederlaag die zij in hoofdst. 15 leden, opnieuw met vrees vervuld was voor het Joodse Zelotisme waarvan wij bij vs. 22 spraken, zeker hoogst ongelegen dat nu ook de hoofdapostel van de kerk (hoofdst. 1: 15-11: 18)  zich  van  Jeruzalem  verwijderde  en  gemene  zaak  met  de  heidenen  wilde  maken.  Zij spoedden zich dus naar Antiochië hem achterna en verleiden hem hier werkelijk om zich aan de tafelgemeenschap met de broeders uit de heidenen te onttrekken en zich van hen af te

zonderen. Hoe komt het, zo moeten wij dan vragen, dat deze verheven apostel zich aan zo’n inconsequentie, aan zo’n afval van hetgeen hijzelf vroeger door de leiding en Geest van de Heere had leren kennen, kon schuldig maken? Als hij begint zich van Israël niet alleen maar in zijn gedachten en woorden, maar in zijn gehele gedrag en werk los te maken, zo verklaart Baumgarten  deze  vreemde  zaak,  komt  hem  nog  eens  voor  de  geest  de  ontzaglijke verantwoordelijkheid van zo’n stap, gedaan door hem, de eerste onder de twaalf patriarchen van  het  nieuwe  Israël.  Het  komt  hem  door  de  tegenwoordigheid  van  de  broeders  uit Jeruzalem, die in gemeenschap stonden met Jakobus, die nog altijd te Jeruzalem in de kracht van Goddelijk geduld en verwachten stand hield, met alle zwaarte op het geweten. Nadat hij echter onder deze last bezweken was en daarvoor door Paulus was bestraft, moest hij zich weer begeven op de door hem bestemde weg met een beslistheid door de Geest vernieuwd en bevestigd. Op deze wijze is het ons verklaarbaar. Wij vinden de apostel later in een nadere betrekking  met  de  gemeenten  in  Klein-Azië,  die  meestal  uit  christenen  uit  de  heidenen bestonden. Hij beschouwt deze gemeenten als ingelijfd in het recht en het erfdeel van Israël. Wij vinden hem verder omgeven van hen die wij het eerst in gezelschap van Paulus op zijn zendingsreizen onder de heidenen hebben leren kennen, namelijk van Sylvanus en Markus (1 Petr. 1: 1vv. ; 5: 12v.). Wij zien daaruit dat Petrus zich in de latere ontwikkeling van de kerkelijke toestanden op  het  arbeidsveld  van Paulus heeft  begeven.  Hij  nam daar  in zijn werken afstand van zijn gewoon karakter van oorspronkelijk en zelfstandig te willen zijn en nam integendeel de plaats in van een medearbeider en navolger van Paulus. Hoe merkwaardig en mooi nu ook deze opmerkingen in velerlei opzicht zijn Joh 21: 18, lijden zij toch aan het gebrek dat deze tijd met een latere, het jaar 54 met het jaar 61 aaneengeknoopt wordt en daarbij voorbijgezien wordt aan het feit dat Petrus’ werkzaamheid meer betrekking had op de Joden in de verstrooiing dan op de heidenen. Het is daarom juister wat P. Lange schrijft: "Stellen wij ons voor dat Petrus juist toen van Jeruzalem was afgereisd om onder de Joden van Mesopotamië te werken, dan lagen zowel de gronden voor de hand die die ijveraars dwongen om hem naar  Antiochië na te gaan,  als die,  die Petrus angst  en vrees  konden inboezemen. De ijveraars wilden toezien of Petrus dacht het zendingswerk onder de broeders in het buitenland op de wijze van Paulus te beginnen. Petrus wilde ze in dit opzicht niet met wantrouwen en tegenzin naar Jeruzalem terugzenden en zich de ingang onder de Joden in Babylon  niet  laten  bederven  door  verkeerde  geruchten,  die  hem  gemakkelijk  zouden vooruitlopen.  Daarbij  kon  zelfs  het  voorbeeld  dat  Paulus  nog  zo-even  had  gegeven,  de volbrenging  van  de  Nazireeërsgelofte  mede  ertoe  bijdragen,  hem  voor  een  ogenblik  in verstandsverbijstering  te  brengen.  Paulus  scheen  zich  toch  ook  nog  onlangs  door  een bijzondere  aanpassing  het  de  Joden  naar  de  zin  te  maken.  Paulus  onderscheidde  echter scherper dan Petrus, zoals die laatste dit geval opvatte. In de Nazireeërsgelofte onderwierp Paulus zich slechts voor een korte tijd aan de nationale gewoonte van de Joden, terwijl Petrus door zich van de gemeenschap met de heidense broeders terug te houden, voor zich en voor alle  gelovigen  een  godsdienstig  principe  feitelijk  weer  op  het  tapijt  bracht,  dat  met  het principe  van  het  geloof in strijd was. " Zeer opmerkelijk is de ootmoed en gewilligheid, Waarmee  Petrus  zich  door  Paulus  openlijk  laat  bestraffen.  Hij  voelt  zich  als  reeds  oud geworden  (Joh.  21:  23)  en  strekt  zijn  handen  uit,  opdat  een  ander  hem zou  omgorden. Augustinus   merkt   daarbij   op:   "Hij,   die   zich   laat   terechtwijzen,   komt   hier   nog bewonderingswaardiger voor en moeilijker na te volgen, dan hij, die hem terecht wees; want het is gemakkelijker op te merken wat men bij anderen moet verbeteren, dan te zien wat ieder aan  zichzelf  moet  verbeteren;  het  is  moeilijk  om  zich  te  laten  terechtwijzen  hetzij  door zichzelf, hetzij, wat  nog  meer  is,  door een ander. " In elk geval is het  voorgevallene te Antiochië, waarover hier wordt gesproken, van zeer nadelige invloed geweest op de verdere werkzaamheid van Paulus, zoals Neander nader aanwijst. "Tot hiertoe was de vrede tussen Joden-  en  heiden-christenen  te  Jeruzalem  gesloten  (hoofdst.  15),  bewaard  gebleven.  Tot

hiertoe had Paulus alleen met Joodse tegenstanders, niet met Judaïsten in de gemeenten van de christenen uit de heidenen te strijden gehad. Nu brak echter het verschil tussen Joden- en heidenchristenen, dat door de besluiten van het apostolisch concilie enige tijd onderdrukt was, opnieuw uit  en nadat  de scheiding weer  tevoorschijn was gekomen,  verbreidden zich de gevolgen  spoedig  in  alle  gemeenten  waar  christenen  uit  de  Joden  en  heidenen  elkaar ontmoetten. Te Antiochië had dus de apostel te strijden met die partij, van wie de organen hem  later  overal  vervolgden,  waar  hij  een  werkkring  vond.  Het  is  opmerkelijk  dat  die scheiding reeds toen weer uitbrak, terwijl de wijze waarop Paulus de laatste maal te Jeruzalem was geweest en toen hij de Joden een Jood geworden was, integendeel had moeten dienen om op de gemoederen van de christenen die nog aan het Jodendom gehecht waren een gunstige indruk  te  maken.  Alhoewel dit  op  de  gematigden  onder  hen  inderdaad  zo’n  indruk  kon teweegbrengen, is het toch ook wel te verklaren dat het op de fanatieke ijveraars, die bij de zo tegenover  elkaar  staande  grondstellingen  op  generlei  wijze  met  hem  konden  verzoend worden, juist de tegengestelde indruk maakte, als zij die man, die onder de heidenchristenen zo vrij over de wet sprak, die gelijkheid van onbesneden heidenchristenen en Jodenchristenen steeds zo nadrukkelijk verkondigde, over wie zij nu eenmaal als over een verachter van de wet het oordeel hadden geveld - dat zij deze nu voor zich zagen als één uit het midden van het gelovige Joodse volk. Zij wisten wat hij te Jeruzalem gedaan had ook later goed tegen hem te gebruiken om, terwijl zij zijn handelingen in een vals daglicht stelden, hem te beschuldigen van tegenspraak met zichzelf, van een niet oprecht gemeend vleien van de heidenchristenen. " Des te meer is het te betreuren dat Barnabas, die vier jaar geleden nog op het concilie van de apostelen   te   Jeruzalem   Paulus   zo   trouw   terzijde   stond   en   de   erkenning   van   de heidenchristenen  als  broeders  van  gelijke  rechten  met  de  Jodenchristenen  had  helpen doorzetten (hoofdst. 15: 1vv.), zich evenzeer tot huichelarij liet verleiden. Voor hem moest het nog zwaarder zijn dan voor de overige Joden dat hij zich zo had laten meeslepen. Dit geeft Paulus te kennen, als hij in Gal. 2: 13 zegt: "zodat ook Barnabas meegesleept werd door hun huichelarij. " Paulus laat echter Barnabas bij de berisping, die hij Petrus geeft, erbuiten. Hij weet dat diens hart niet juist gestemd is jegens hem, tengevolge van het voorval in hoofdst. 15:  36vv.  Nadat  deze van zijn  reis  naar  Cyprus,  waarop  hij Markus heeft  meegenomen, spoedig  teruggekeerd  is  zonder  iets  van  betekenis  uit  te  richten,  is  hij niet  in  de  goede stemming. Hij schaamt zich ervoor om door zich opnieuw aan Paulus’ zijde te plaatsen een nieuwe vereniging met zijn vroegere reisgezel te zoeken en geeft er daarom de voorkeur aan zich bij Petrus aan te sluiten. Omdat hier een persoonlijke achterstelling in het spel is, laat Paulus Barnabas zelf onaangetast, maar des te beslister verbreekt hij de nieuwe steun, die hij voor  zich  gezocht  heeft.  Nu  is  Barnabas  niet  van  zo  ootmoedige,  zelfverloochenende gezindheid als Petrus. Sedert hoofdst. 15: 36vv. is hij op een hellende weg gekomen, waarop hij steeds verder naar beneden gaat. Hij heeft zich zonder twijfel voortaan, al is het niet in openbare aansluiting, toch in verborgen deelname van het hart met de bewerkers van het gehele onheil, de Judaïsten uit Jeruzalem (Gal. 2: 12), verbonden. Deze vergaven het Paulus ook niet dat hij zo scherp tegen hun theorie voor de gehele gemeente optrad, slopen hem achterna in de gemeente te Galatië (vgl. het volgende gedeelte) en brachten na zijn heengaan een oproer tegen hem teweeg, waarbij zelfs zijn apostolische waardigheid in twijfel werd getrokken. Zie over Barnabas bij vs. 23b Ac 18: 23.

II. Het tweede gedeelte, dat van hoofdst. 18: 23-28: 29 loopt, omvat de derde zendingsreis van de apostel en zijn gevangenschap eerst te Cesarea en vervolgens te Rome. Hoewel Paulus ook hier van Antiochië uitgaat, verplaatst hij toch spoedig het zwaartepunt van de christelijke kerk uit de heidenen naar Efeze; en hoewel Korinthe nog een grote rol speelt, richten toch zijn gedachten zich reeds naar Rome, dat hij dan ook uiteindelijk, al is het als gevangene, bereikt.

I. Hoofdstuk 18: 23-21: 26. Derde zendingsreis van de apostel Paulus.

A. Vs. 23-19: 7 Na een oponthoud te Antiochië van ongeveer twee maanden, begeeft Paulus zich op reis om Galatië en Frygië te bezoeken. Gedurende die tijd predikt de Alexandrijn Apollos te Efeze naar de kennis die hij van Christus heeft. Aquila en Prissilla leiden hem dieper in de kennis van de weg van de zaligheid, waarna hij naar de gemeente te Korinthe verhuist. Na zijn heengaan komt Paulus te Efeze aan, waarheen het eigenlijke doel van zijn derde zendingsreis volgens vs. 11 was; hij vindt daar een aantal christenen die nog niet verder gevorderd zijn dan Apollos vóór zijn gehele bekering was en is, door hen in Jezus’ naam te dopen, het middel waardoor zij de gave van de Heilige Geest ontvangen.

23b.  Paulus  nam  waarschijnlijk  Titus  mee,  van  wie  in  Gal.  2:  1vv.  sprake  is  en  reisde vervolgens tegen het einde van de zomer van het jaar 54 n. Chr. vanuit Antiochië het land van Galatië en Frygië door. Waarschijnlijk nam hij zijn weg door  Syrië, Cilicië en Kapadocië, terwijl hij in de laatstgenoemde streek de basis legde voor een gemeente (1 Petr. 1: 1). Eerst kwam hij te Galatië, daarna in Frygië, in de omgekeerde volgorde dus van hoofdst. 16: 6, om al de discipelen te versterken, die op de vorige reis waren gewonnen (vgl. hoofdst. 14: 22 15: 41).

Het is moeilijk te geloven dat Paulus, die te Filippi Lukas en te Korinthe Silas en Timotheüs had achtergelaten, dus van zijn drie metgezellen op de vorige zendingsreis geen mee naar Antiochië had gebracht en hier bij gelegenheid van de afkering van Barnabas, waarover wij aan het einde van het vorige gedeelte spraken, de verzekering moest ontvangen dat als hij nog ooit  op een weer samengaan met  deze had gehoopt, hij voortaan al dergelijke gedachten moest  opgeven,  nu  geheel zonder  geleide zou zijn vertrokken.  Wij zouden zeker  dwalen indien wij, zoals velen dat hebben gegaan, aan Timotheüs en Erastus wilden denken, die toch beiden  eerst  van  Korinthe  tot  hem  naar  Efeze  kwamen.  Van  Antiochië  tot  Efeze  was integendeel zonder twijfel Titus zijn begeleider, die duidelijk een geboren Antiochiër was, in onderscheiding van Timotheüs niet alleen een heidense vader, maar ook een heidense moeder had gehad, in de tijd in hoofdst. 14: 28 bedoeld, d. i. in de jaren 48-50 n. Chr. door de apostel bekeerd was en volgens Gal. 2: 1vv. opzettelijk niet aan de besnijdenis onderworpen was. In de Handelingen van de Apostelen wordt van hem ook niet op één plaats gesproken. Het kan ons dus niet verwonderen wanneer de schrijver zich haast Paulus naar Efeze terug te voeren, daar hij de Joden (vs. 20v.) belooft weer spoedig tot hen te komen en verder op hem niet let. Het  verhaal vestigt  reeds nu  de aandacht  geheel op  Apollos (vs.  24),  terwijl ook  in het algemeen alles wat intussen te Efeze geschied is, voordat de apostel daar weer aankomt, als hoofdzaak wordt beschouwd (vgl. hoofdst. 19: 1vv.). De eigenzinnige Judaïsten in hoofdst. 15: 6vv. trachtten de uitspraak van de apostelen en oudsten te Jeruzalem teniet te doen en in de plaats daarvan hun leerstellingen omtrent de noodzakelijkheid van de besnijdenis en van de waarneming van de wet door de heidenchristenen weer tot regel te verheffen. Tegenover hen moest  een vastberaden en besliste stap  gedaan worden voor  de  ogen van de gehele gemeente  te  Antiochië,  die  aan  de  ene  kant  de  moeder  was  van  alle  heidenchristelijke gemeenten en aan de andere kant de stichtster van de uiterlijke zending. Zo’n stap kon niet beter worden gedaan dan door Titus op  deze derde zendingsreis mee te nemen. Zelfs de apostelen te Jeruzalem toch hadden hem als christen erkend en zijn besnijdenis niet geëist, zodat Paulus hem vandaar naar Antiochië bracht als een zegenteken van zijn leer (Gal. 5: 6): "in Christus Jezus heeft noch besnijdenis enige kracht, noch onbesneden zijn, maar het geloof door  de  liefde  werkende.  "  Wij  zullen  nu,  om  niet  door  te  verre  uitbreiding  van  onze uiteenzettingen de lezer hier met stof te overladen, het nadere over Titus eveneens tot hoofdst. 19: 20 Ac 19: 20 uitstellen, net als wij dat ten opzichte van Timotheüs bij hoofdst. 16: 8 Ac

16: 8 hebben gedaan. Echter moeten nog drie andere punten worden besproken, namelijk 1) welke richting sloeg Paulus in gemeenschap met  Titus in, toen hij "vervolgens" of liever "achter  elkaar"  het  land  van  Galatië  en  Frygië  doorreisde?  2)  wat  was  zijn  werk  tot versterking van de discipelen in het bijzonder in Galatië? en 3) welke conclusie kan uit het in hoofdst. 19: 1 vermelde doorreizen van de "bovenste delen" getrokken worden omtrent de betekenis die de naam "Frygië" nu meer en meer krijgt? Wat het eerstgenoemde punt aangaat, het "achter elkaar" dat boven gezegd wordt omtrent het doorreizen van het land van Galatië en Frygië, moet zorgvuldig worden overwogen. In de grondtekst staat hetzelfde woord dat Lukas in hoofdst. 1: 3 van zijn evangelie gebruikt heeft en met "vervolgens" vertaald is, of door Luther "in volgorde. " Het wil zonder twijfel te kennen geven dat het doorreizen ditmaal de hier genoemde orde of volgorde aanwees, eerst het land van Galatië, en vervolgens Frygië; dit is echter juist de omgekeerde orde van de vorige reis in hoofdst. 16: 6, waar eerst Frygië en vervolgens het land Galatië werd genoemd. Er kan dus hier geen sprake van zijn dat, zoals bijv. Lechler het nodig acht, hier om de bijzondere kortheid van het bericht Pisidië, Pamfylië en Lycaonië zouden zijn overgeslagen. Paulus moet deze keer een richting ingeslagen zijn, waarbij de laatste drie streken buiten het bereik van zijn werkzaamheid bleef en het land van Galatië bij het tweede bezoek eerder aan de beurt kwam dan Frygië. Nu zien wij in 1 Petr. 1: 1 onder die gemeenten, waaraan Petrus zijn brieven richt om hun te betuigen dat het de ware genade van God is, waarin zij staan (1 Petr. 5: 12) en reeds daardoor als ook door andere uitspraken (2 Petr. 3: 15v.) duidelijk te kennen geeft dat hij over gemeenten spreekt door Paulus gesticht, dat ook die in Cappadócië genoemd zijn. Het is dan zeker wel geen al te stout vermoeden,  maar  een  berekening  die  veel  waarschijnlijkheid  heeft,  als  wij  aannemen  dat Paulus zich op zijn derde zendingsreis van Tarsen, dat hij ook nu evenals in hoofdst. 15: 41 bezoekt, zich niet weer als vroeger (hoofdst. 16: 1) naar Derbe en Lystre en Lycaonië zal hebben gewend. Hij heeft als land van doortocht in de plaats daarvan Cappadócië genomen en is op zijn weg door de steden Tyana, Nazianze en Nyssa gereisd. Vervolgens is hij ook te Tavium gekomen, dat reeds tot Galatië behoorde en is vanhier de richting naar het zuidwesten ingeslagen,  zodat  hij  in  vergelijking  met  de  eerdere  reis  de  omgekeerde  orde  volgt  als waarvan toen sprake was. De zo-even genoemde steden van Cappadócië zijn vervolgens in de kerkgeschiedenis door Appollonius van Tyana (een magiër omstreeks het einde van de 1e eeuw n. Chr. die het heidendom als tegenbeeld van Christus gesteld heeft om de toenemende invloed van het christendom te breken en zo mogelijk de heerschappij te behouden) en de bisschoppen Gregorius van Nazianze en Gregorius van Nyssa beroemd geworden (oostelijk van de beide laatste steden ligt het oude Mazeka of Nieuw Cesarea, bekend door zijn bisschop Basilius de Grote, broeder van Gregorius van Nyssa en een jeugdvriend van Gregorius van Nazianze). Voor het ogenblik is het nog niet tot een eigenlijke stichting van de gemeente gekomen, maar de werkzaamheid van de apostel bestond er slechts in het zaad uit te werpen om het te laten opgroeien, evenals op de plaatsen in het zuidwestelijke Frygië, waarover wij later zullen spreken; maar om deze gemeente tot ontwikkeling te brengen ging volgens de opmerkingen  in  hoofdst.  16:  3  spoedig  na  de  aankomst  van  Paulus  te  Efeze  diens medearbeider op de tweede zendingsreis, Silas, naar het oosten van Klein-Azië. Als wij in de tweede plaats spreken over het versterken van de discipelen in Galatië en Frygië moeten wij denken aan die tekst in de brief aan de Galaten, waarin hij duidelijk verwijst naar zijn tweede oponthoud in de genoemde streken (hoofdst. 1: 9; 4: 16; 5: 3 en 21 Volgens deze teksten was Paulus  reeds  toen  genoopt  de  Galaten  te  waarschuwen  voor  die  dwaalleraars,  die  ook werkelijk spoedig daarop in de gemeente binnendrongen en op zeer bedenkelijke wijze hun geest in verwarring brachten en hen tot afval van de ware leer verleidden. Deze dwaalleraars waren nou juist die kleingeestige Judaïsten uit Palestina, die volgens hetgeen wij aan het slot van het vorige gedeelte hebben meegedeeld, reeds kort tevoren te Antiochië hun verkeerd werk verrichtten, daar zelfs voor de apostel Petrus aanleiding waren tot een zwak moment,

waarvoor  hij  door  Paulus  scherp  moest  worden  terechtgewezen,  omdat  vooral  Joodse christenen  Barnabas  tot  grote  ontrouw  jegens  zijn  oorspronkelijk  beroep  en  zijn  eigen vroegere overtuiging  brachten.  Het  bleef voor  onze  apostel niet  verborgen dat,  zo  hij al aanstonds Petrus van de dwaling van zijn weg geheel en voor altijd bekeerd had, dit toch ten opzichte  van de Judaïsten en die uit  de besnijdenis waren, maar vooral ten opzichte van Barnabas niet het geval was. Hij begreep dat dezen integendeel voor de beschaming die zij voor de gemeente te Antiochië hadden ondergaan, waarbij de twistvraag reeds 4 jaar geleden op  het  tapijt  was gekomen en tenslotte  door  het  gezag  van de apostelen en oudsten te Jeruzalem was beslist en ook door een decreet in de juiste vorm plechtig openbaar gemaakt en zo ten einde gebracht was (hoofdst. 15: 1-32), door zijn vastheid en energie tot toegeven bewogen,  zouden  trachten  zich  schadeloos  te  stellen  door  hun  grondstellingen  nu  in  die gemeenten in te voeren, waarin de uitspraak van het  apostolisch concilie niet bekend was gemaakt Ac 15: 23. Daarom zei hij de Galaten wat wij in Gal. 1: 8v. lezen en wees er door het "ook wij" onmiskenbaar op hoe door de dwaalleraars, die komen zouden, vooral zou worden gewezen op het feit dat nu ook aan hun zijde een man stond die vroeger zelf met Paulus geweest was en hun leer dus in elk geval zuiverder en beter was. Nee, zo antwoordde hij reeds nu om zo’n bewering te voorkomen, een dergelijk zoeken van uitvluchten is geen stap tot diepere kennis van de waarheid, maar niets dan een veroordelingswaardige afval. Tevens gaf hij  het  hoofdpunt,  waar  de  strijd  zich  om  zou  bewegen,  nader  aan;  men  zou  over  de besnijdenis spreken, waaraan ook, zoals de dwaalleraars hun zouden voorpraten, zij die uit de heidenen  zich  tot  Christus  bekeerden,  zich  moesten  onderwerpen  om  de  zaligheid  te verkrijgen. De dwaalleraars zouden van degenen, die dan besneden waren, de waarneming van  de  gehele  mozaïsche  wet  niet  eisen,  maar  zich  met  enige  stukken  daarvan  tevreden stellen,  omdat  zij  wel  wisten  dat  zij  met  die  eis  de  gehele  zaak  bij  de  mensen  zouden bederven. Dit was echter een vergunning zonder enig recht en geheel willekeurig, daar wie eenmaal  de  besnijdenis  op  zich  neemt,  zich  daarmee  ook  aan  de  gehele  wet  in  al  haar bijzondere delen voor de ogen van God onderwerpt. Wij moeten nu uit het verwijt aan de Galaten  (Gal.  1:  6)  dat  zij  zich  zo  haastig  hadden  laten  overhalen,  opmerken  dat  de dwaalleraars, die zich reeds op de loer hadden gelegd, de apostel bij zijn doorreizen van het land van Galatië op de voet volgden en spoedig nadat hij verder naar Frygië was getrokken, hun onkruid  onder  de tarwe zaaiden.  Daarbij hebben zij dan de Galaten de apostolische waardigheid van Paulus in een zeer twijfelachtig daglicht voorgesteld. Men zei dat hij, in zoverre hij voor een apostel moest worden gehouden, toch slechts een apostel was "vanwege mensen" (Gal. 1: 1), die hetgeen hij van apostolische waardigheid bezat pas door de apostelen te Jeruzalem had verkregen en ook slechts een apostel "door een mens" daar hij pas door Barnabas in de dienst van het evangelie was ingelijfd, maar door de eerste gemeente lang voor een bedenkelijk mens was gehouden (Gal. 1: 11-2: 10). Nu toonde hij ook inderdaad dat men hem vanaf het begin niet tevergeefs gewantrouwd had. Hij betoonde zich toch niet als een wezenlijke vriend en leidsman van de ziel voor de heidenen, aan wie hij het evangelie predikte, maar integendeel als hun vijand, daar hij hun iets achterhield dat hij onder de Joden nu  en  dan  zelf  nog  waarnam,  namelijk  de  wet,  die  dus  toch  zeker  volgens  zijn  eigen overtuiging een grote waarde moest hebben om zalig te worden (Gal. 5: 11). Het was dan ook in werkelijkheid zo gesteld: rechtvaardig wordt de mens alleen door de werken van de wet (Gal. 3: 1vv.). Dat had Jakobus de rechtvaardige, de broeder van de Heere, die toch zeker voor de hoogste autoriteit moest worden gehouden, uitdrukkelijk geleerd en uit het voorbeeld van Abraham, de vader van de gelovigen, bewezen (Jak. 2: 14vv.). Deze aanwijzingen mogen voldoende zijn om aan de ene kant te bewijzen dat de brief aan de Galaten en zelfs die aan de Romeinen van latere tijd zijn dan de brief van Jakobus en gericht zijn tegen het misbruik van de  leer  die  men  daarin  meende  te  vinden,  maar  dat  niet  het  omgekeerde  mag  worden aangenomen Ac 15: 21. Aan de andere zijde zien wij hieruit dat Barnabas niet onschuldig was

aan het streven van de Judaïsten tegen zijn vroegere vriend en metgezel Paulus, al kunnen wij de mate van deelgenootschap niet nader bepalen. Onze apostel had dus later alle recht om zijn gemeenten, in het bijzonder te Kolosse te verbieden hun ingang te verlenen (Kol. 4: 10). Barnabas toch had zich, terwijl oorspronkelijk in hem en Paulus een tweetal tot apostelen van de heidenen door de Heere geroepen was Ac 13: 3, van het werk van de zending onder de heidenen  afgescheiden,  zodat  men  nu  slechts  Paulus  alleen  nog  apostel van  de  heidenen mocht noemen en nu was juist de gemeente te Kolosse een zuiver heidenchristelijke (Kol. 1: 27; 2: 11). Pas vrij laat, toen hij reeds zijn einde naderde,  had  Paulus de blijdschap dat Barnabas, net als vroeger Petrus, de dwaling van zijn weg erkende (vgl. Aanm. II a No. 5) en zo kon hij de spanning, die ongeveer 10 jaar had bestaan en drie maal was versterkt, terzijde schuiven voor de vrede van de verzoening. Wat wij hier meedelen zijn slechts meningen, of zo men wil gedachten, die heden nog zo goed als geïsoleerd in de theologische wetenschap staan, maar die nog wel eens algemeen erkend zullen worden en dan zal men er ook niet meer aan denken Barnabas te maken tot  de schrijver van de  brief aan de Hebreeën. Voor het schrijven van een zendbrief met het doel dat deze brief beoogt, was een man nodig die vanaf het begin op vaste grond had gestaan en die steeds een heldere opvatting van de wederkerige betrekking tussen het oude en nieuwe verbond onveranderd in zich had gehad. Iemand, die van zijn roeping tot apostel van de heidenen afvallig was geworden, alhoewel hij later weer tot kennis van de waarheid mocht zijn gekomen, bij wie datgene wat in hoofdst. 11: 24 van hem kon worden gezegd, op een wijze die zeer verkeerd en voor de ontwikkeling van de kerk zo  nadelig  geworden was,  aan het  wankelen  was  gebracht,  is zonder  twijfel geen goede autoriteit  meer  voor  een  angstig  en  radeloos  geworden  christelijke  gemeente.  Eindelijk begrijpen wij, zoals boven gezegd is, wat Lukas ermee bedoelt als hij in onze tekst spreekt van een doorreizen van het land van Galatië en Frygië door Paulus, daarna ons in vs. 24-28 naar Efeze leidt en daar Apollos voor ogen stelt, hoe die tot volkomen inzien van de waarheid komt en nu naar Korinthe verhuist en tenslotte in hoofdst. 19: 1 weer tot Paulus terugkeert, die na dit  verhuizen van Apollos naar  Korinthe hem te Efeze ontmoet,  nadat  hij pas de bovenste delen is doorgetrokken. Moet daaronder ook weer het land van Galatië en Frygië worden verstaan, zodat Paulus net als in hoofdst. 16: 6vv. tot de kust aan de Middellandse zee zou zijn doorgedrongen, zonder in de tussengelegen streken van Klein-Azië enig werk te verrichten, omdat de Geest hem nog altijd verhinderde het woord in Azië te spreken? Of moet onder de "bovenste delen" een andere streek verstaan worden en wijst het "doorreizen" op dezelfde manier op het werk van de apostel aldaar als in onze tekst van zijn werk in het land van Galatië en Frygië wordt gesproken? Dan kan echter deze werkzaamheid niet ook een versterken van de discipelen zijn, maar  moest  zij een andere wezen, aangezien nog geen discipelen van de tweede zendingsreis bij deze derde aanwezig waren? Zonder twijfel is daar "bovenste  delen"  in  tegenstelling  tot  Efeze  genoemd,  dat  aan  de  zeekust  gelegen  en  de hoofdstad van dat Azië is, dat in hoofdst. 2: 9; 6: 9; 16: 6 bedoeld is. Daar liggen het land van Galatië en dat deel van Frygië, waarvan in de voor ons liggende tekst sprake is, te ver en staan tot  Efeze in geografisch opzicht  te weinig in betrekking, dat  wij bij die uitdrukking juist daaraan zouden mogen denken. Bovendien zijn het doorreizen van het land van Galatië en Frygië en het doorreizen van de "bovenste delen" duidelijk van elkaar gescheiden door een behaalde tijdsruimte, terwijl Apollos in de periode dat het eerste plaats vond, eerst naar Efeze kwam  en  daar  in  de  kennis  van  de  christelijke  waarheid  een  stap  voorwaarts  deed,  en daarentegen in de periode dat het laatste geschiedde naar Korinthe verhuisde en daar zijn werk begon. Wij moeten dus beslissen voor de mening die de tweede vraag ons voorstelt. En als  wij  nu  de apostel met  zijn metgezel Titus een weg laten gaan die van Amorium  en Synnada over Kolosse naar Laodicea en Hiërapolis en vandaar westelijk naar Efeze ging, dan komen  zowel  de  naam  "Frygië"  als  de  andere  "de  bovenste  delen"  tot  hun  recht;  want Kolosse, Laodicea en Hiërapolis maakten steeds de zuidwestelijke spits van Frygië uit, deels

lagen zij zo dicht bij Efeze dat zij rederlijkerwijs tot de "bovenste delen" konden gerekend worden, in het bijzonder tot Karië waarin zij met een punt van boven reikten. Nu had Paulus op die reis, evenmin als vroeger in Cappadócië, geen eigenlijke stichting van een gemeente bewerkt, hetgeen blijkt uit het feit dat hij in Kol. 2: 1 de gemeente in Kolosse, Laodicea en de naburige landen aanspreekt, alsof zij zijn persoon in het vlees niet hebben gezien. Volgens Kol. 1: 7 moet de stichting van die gemeente integendeel op rekening van Epafras worden gesteld, die naar Kol. 4: 12 zelf uit Kolosse was; maar toch geeft zijn uitdrukking: "zo velen als er mijn aangezicht in het vlees niet hebben gezien" zoals in Kol. 2: 1 staat, te kennen dat er in die landstreek ook waren, die hem persoonlijk kenden. Nu is Filemon, die te Laodicea woonde,  volgens  Fil.  1:  19  door  de  prediking  van  de  apostel  tot  Christus  bekeerd, waarschijnlijk ook diens vrouw Appia en de vriend, wellicht de bloedverwant van de familie, Archippus (Fil. 1: 1v. Kol. 4: 17) evenals Nymfas (Kol. 4: 15). Zeker is Epafras, die eerder als stichter van de gemeente genoemd is, een leerling van Paulus zelf geweest, zodat hij deze als zijn geestelijke vader eert als hij hem in zijn gevangenschap te Rome bericht geeft van de toestand van de gemeente, die hem zeer ter harte gaat (Kol. 1: 4, 8; 4: 12v.). Er zijn dus minstens  enkele  personen  of  families  die  voor  een  werkzaamheid  van  Paulus  in  het zuidwestelijk gedeelte van Frygië getuigenis afleggen. Op de doortocht door Karië en Lydië zal hij zich wellicht van zo’n werkzaamheid hebben onthouden, daar hij voor dit deel van Klein-Azië alles voor zijn arbeid te Efeze wilde bewaren,  waar  hij dan ook lang genoeg verbleef en helpers genoeg bij zich had om het evangelie te verbreiden.

24. En een zekere Jood, genaamd a) Apollos (afkorting van Apollonios, 2 Makk. 3: 5 en elders) van geboorte een Alexandriër, uit die beroemde stad aan de noordkust van Afrika, waar zoveel Joden waren en het Schriftonderzoek met zoveel ernst plaats had (1 Makk. 1: 4en 11 Aanm.), was een welsprekend man. Hij kwam in de tijd dat Paulus volgens vs. 23 eerst te Antiochië  verbleef en daarna het  land  van Galatië en Frygië doorreisde en de discipelen versterkte, te Efeze, nog voordat de apostel zelf naar zijn belofte daar gekomen was (hoofdst. 19: 1). Doorkneed zijnde in de Schriften van het oude verbond (Luk. 24: 27), legde hij die uit en paste hij ze toe.

a) 1 Kor. 1: 12

25. Deze was reeds enigszins in de weg van de Heere onderwezen, zodat hij het raadsbesluit van God ter zaligheid, dat in de Messias zou worden vervuld, kende enook iets wist van Jezus van Nazareth, de profeet machtig in woorden en werken (hoofdst. 10: 36vv.) en in Hem als de ware Messias geloofde, hoewel Zijn hogepriesterlijk en koninklijk ambt nog een geheim voor hem waren gebleven. En vurig van geest, dus in menselijke geestdrift voor Hem in wiens naam hij geloofde (Rom. 12: 11), sprak hij en leerde nauwkeurig, met grote zorgvuldigheid, de zaken van de Heere, voor zover zijn inzicht toen reeds reikte, met alleen de kennis van de doop  van Johannes.  Hij stond  dus,  wat  zijn toenmaligekennis aangaat,  nog  slechts in de voorhof van het evangelie van de zaligheid (Mark. 1: 1vv.), zonder  nog in het heilige of allerheilige te zijn doorgedrongen.

Wat de leraren aangaat, die God ons geeft, laat ons steeds bedenken dat er onderscheid in de begaafdheden is, doch dat allen door één Geest geleid worden. Apollos was in de ware kennis van de waarheid minder dan Paulus, maar in welsprekendheid muntte hij uit. Dit behoorde men in hem te waarderen ondanks zijn mindere ervaring. Maar wie nu daarom alleen hem wilde horen en Paulus’ dieper inzien verachtte, wat dwaas handelde zo iemand. Laat dan niemand iemand van hen die God hem tot onderwijs en stichting toezendt, verachten, maar laat ieder dankbaar gebruikmaken van hun verschillende gaven. En laat ons tevens elk voor

onszelf van Apollos de grote les leren van trouw te zijn in het goed besteden van de gaven aan ons verleend. Zijn zij niet zo groot of schitterend als die van anderen, Apollos predikte reeds ofschoon  hij  niet  meer  dan  Johannes’  doop  leerde  en  die  wellicht  nog  niet  geheel  juist verstond. Laat ons dan, als wij machtig zijn, door ons gezag, als wij rijk zijn, door ons geld, als wij verstandig zijn, door onze kennis, als wij welsprekend zijn, door die begaafdheid, als wij godvruchtig zijn, door ons voorbeeld en zo ook, als wij van geringe stand zijn, door onze ijver en werklust, als wij ongeleerd en niet zeer welbespraakt zijn, door onze eenvoudige en welmenende opwekking elkaar en onderling tot nut zijn. Laat niemand miskennen, niemand verachten de gave die in hem gelegd is, niemand klagen over gebrek aan gelegenheid of vermogen om het welzijn van zijn naasten te bevorderen. Laat elk integendeel erop letten dat hij van alles, ook van het kleinste dat hem verleend is, zo’n gebruik maakt, als hij eenmaal voor de opperste Rechter het best zal kunnen verantwoorden.

26. En deze, die op de zo-even beschreven wijze gebruikte wat hij had, was er niet mee tevreden in bijzondere gesprekken het zaad van het goddelijke Woord uit te strooien, maar wilde ook de Joodse gemeente als zodanig dienen. Daarom begon hij vrijmoedig te spreken in de synagoge te Efeze (vs. 19). En toen bij die gelegenheid ook Aquila en Priscilla, die sedert vs. 18 daar woonden en ijverig aan de Joodse godsdienstoefeningen deelnamen (hoofdst. 2: 46; 3: 1, hem gehoord hadden, bemerkten zij spoedig dat het hem nog aan de gehele kennis van de waarheid ontbrak. Daarom namen zij hem tot zich in hunhuis en legden hem de weg van God nauwkeuriger en dieper tot de hoofdzaak doordringend uit, waarop zij hem in de naam van Christus doopten (hoofdst. 19: 5).

Het hoofdpunt van deze bijvoeging, die nog terugziet op de tweede zendingsreis van Paulus, ligt erin dat Lukas ons wil aantonen hoe de Heere na het heengaan van Paulus uit Korinthe (vs.  18)  aan  Zijn  gemeente  daar  een  nieuwe  herder  en  leraar  heeft  gegeven,  die  als plaatsvervanger diens werk daar zou voortzetten (vs. 27v.). De gehele geschiedenis is er een merkwaardig voorbeeld van hoe in het rijk van God de zaken in elkaar grijpen. Paulus moest te Korinthe het echtpaar Priscilla en Aquila aantreffen en onderrichten en zij moeten naar Efeze komen, daar Apollos leren kennen, om zich hem te kunnen aantrekken en voor hem een middel te zijn om tot kennis van het christendom te komen. Nu komt Apollos zo toegerust op het arbeidsveld van de apostel Paulus naar Korinthe, om gedurende de vrij lange persoonlijke afwezigheid van de apostel, zijn plaats te bekleden.

Wie ziet hierin niet de hand van de Heere, die Zijn kerk wonderbaar leidt? Het intreden van deze man in een apostolisch arbeidsveld wijst reeds nu onmiskenbaar op de tijd, waarin de kerk door het aftreden van de apostelen van het podium van hun aardse arbeid in de noodzaak kwam om zich ook zonder de persoonlijke tegenwoordigheid van apostelen door de wereld heen te slaan.

In Apollos was veel verenigd wat hem tot een voortreffelijk werktuig in de dienst van de waarheid maakte en dat bij niet veel mensen op zo’n manier voorkomt. Hij, doorkneed in de schriften en goed onderwezen in de leer van het christendom tot op zekere hoogte, had de gave van een levendige en krachtige rede, was bezield van eerbied voor Jezus Christus, had moed en vrolijkheid in het hart om van de waarheid in de wereld te getuigen en was een ootmoedig mens, die, hoeveel hij ook wist en kon, toch het gemis van kennis kon inzien en van anderen lering kon aannemen. In de Christus van God (Luk. 9: 20) was hem sedert geruime tijd de Schrift ontsloten (Joh. 5: 39) en nu had hij ook met vaste overtuiging erkend dat Jezus deze Christus was. Hij wist echter alleen van de doop van Johannes. Hij kende de zaak en de geschiedenis van het christendom slechts zover dat de Beloofde in de persoon van

Jezus van Nazareth in de wereld was gekomen en onder Israël was opgetreden; dat de profeet die naar het woord van de profetie Hem zou voorgaan en het hart van Zijn volk voor Hem zou voorbereiden en openen, in Johannes verschenen was en gedoopt had ter bekering om deel te hebben aan de Heere, die nu zou optreden, het rijk van God op aarde zou vestigen en met de Heilige Geest zou dopen. Dat het laatste reeds geschied was, dat Christus gedoopt had met de Heilige Geest, dat Hij na Zijn opstanding en hemelvaart door de vervulling van de belofte van de Vader of door de gave van de Heilige Geest Zijn Kerk en daarmee het Godsrijk op aarde gesticht had, dat wist hij niet. Hij was een man, in wie veel licht en leven van de Heilige Geest tot kennis en tot heiliging was. Maar zoals hij het christendom niet had leren kennen uit apostolisch onderricht, zo had hij ook niet onder de handoplegging van een apostel en onder gebed  de  Heilige Geest  ontvangen. Voor hem was de zaak van het  christendom nog op dezelfde hoogte, waarop zij stond op de laatste dag van dat feest (Joh. 7: 37vv.), toen op het ogenblik dat het volk met de gouden kruik vol water uit de bron van Siloam terugkwam, Jezus optrad en Zijn woorden over de menigte uitsprak. Wat  verder ging dan die doop en dit getuigenis van Johannes, wist hij niet; hij wist het niet juist in de ware samenhang. Hoeveel intussen nog aan zijn kennis van de evangelische waarheid mocht ontbreken, hij wist genoeg van de Heere Jezus om Hem lief te hebben en om Hem als eind en doel van de wet te verkondigen aan hen, die onder de wet waren. En daar hij dat deed uit liefde voor de waarheid en met trouw, moest het woord aan hem vervuld worden: "wie heeft die zal gegeven worden, opdat hij overvloed hebbe. " Hij gaf aan anderen zoveel als Hij had; zo moesten anderen die meer hadden, weer aan hem geven. Hij hielp zo goed als hij kon anderen aan de aanvang van een betere kennis; nu schikte de Heere het zo dat er anderen werden gevonden, die hem met liefde behulpzaam waren om van het begin van kennis tot voortgang en voltooiing te komen.

Onderwezen in de weg van de Heere, d. i. omtrent het christendom als de door Christus door middel  van  het  geloof  in  Hem  bepaalde  en  gestelde  levensrichting  (hoofdst.  9:  2),  was Apollos ongetwijfeld door Johannes’ leerlingen, die naar Alexandrië waren gekomen. Hoe onvolledig echter dit onderricht omtrent de leer van het christendom geweest is, blijkt daaruit dat hij niets wist van een bepaald christelijke doop. Dat met de uitdrukking "kennende alleen de  doop  van  Johannes"  een  absoluut  onbekend  zijn  met  de  christelijke  doop  zou  zijn uitgesproken, is op zichzelf ongelofelijk en om Joh. 3: 26 niet aan te nemen. In zoverre hij toch het onderscheidende karakter van de christelijke doop van de Johanneïsche niet kende, hij niet  wist  dat  de laatste iets hogers was dan de eerste,  kende hij alleen de doop  van Johannes. Hij stond in dit opzicht op gelijke hoogte als die "enige discipelen" in hoofdst. 19: 1vv. Hij gedroeg zich echter niet passief zoals zij; hij was reeds onder de invloed van het gedeeltelijke en voorlopige licht van de christelijke kennis vol diepe, levendige geestdrift als kokend in de geest en sprak en leerde met nauwkeurigheid over Jezus, voor wie Johannes als de Messias getuigd had.

Het verging hem, zoals heden nog menig aankomende prediker, die ook wanneer hij voor het eerst tot een gemeente komt, goede gaven en een goede kennis meebrengt en een vurige ijver voor de zaak van de Heere; maar het ontbreekt nog aan de diepere christelijke vorming van het hart, aan eigen grondige ervaring van de genade. Gelukkig te prijzen is de nieuweling en beginner in de dienst van de Heere, als God tot hem zulke lieve leermeesters leidt, als een Aquila en een Priscilla en als hij naar hen zo trouw hoort als Apollos dat deed!

Het  is  leeraam  dat  een  man,  in  de  apostolische  tijd  van  zo  grote  betekenis  en  invloed geworden  als  Apollos,  aan  een  eenvoudig  echtpaar  zoals  Aquila  en  Priscilla  de  laatste voorbereiding tot zijn leerambt en de grondigste inleiding in de positief christelijke leer te danken had. Deze mensen waren het die de juiste blik sloegen in zijn persoonlijkheid en zijn

veelbelovende gaven, maar die ook dadelijk erkenden waar het hem schortte. Zij waren het die hem, de zeker veel geestrijkere en veel geleerdere, grondiger in de christelijke waarheid inwijdden. Zij waren het die er behulpzaam toe waren, dat hij naar Korinthe kwam en er het hunne  toe  bijdroegen  om  de  juiste  man  op  de  juiste  plaats  te  stellen.  Zo  hebben  hier eenvoudige leken en zelfs ook een vrouw van vrome gezindheid en deugdelijke christelijke kennis teweeggebracht wat volgens onze gewone begrippen de roeping is van theologische kweekplaatsen, een bewijs voor het algemene priesterschap in de apostolische tijd.

Reeds in vs. 18 merkten wij de opmerkelijke rangschikking op: eerst Priscilla, dan Aquila. Volgens de oudste handschriften moeten wij dezelfde volgorde hier laten staan (vgl. Rom. 16: 3; 2 Tim. 4: 19 Hieruit kan men bepaald afleiden dat de vooraanplaatsing van de vrouw bewust  en  opzettelijk  heeft  plaatsgehad.  Juist  in  deze  tekst,  waarin  wij  het  echtpaar zelfstandig  zien  handelen en die daarom het  meest  karakteristieke van alle is,  wordt  ons daaromtrent verklaring gegeven. Als er staat dat Priscilla en Aquila Apollos gehoord hebben, hem tot zich hebben genomen en zorgvuldiger onderwezen, dan moeten wij aannemen dat aan de vrouw in dit werk het meeste moet worden toegeschreven; en aangezien hier van leren en onderwijzen sprake is, zal men zich daarom aan deze vooraanplaatsing van de vrouw hebben geërgerd, waaruit de omzetting van de namen, die in andere handschriften voorkomt, moet worden verklaard. Daar echter het leren hier niet een openbaar maar een vriendschappelijk onderricht is, is het op de voorgrond treden van de vrouw niet tegen de apostolische regel in 1 Kor. 14: 34; 1 Tim. 2: 12 Wij moeten dus aannemen dat de kennis bij Priscilla tot bijzondere helderheid en vastheid was gekomen; zoals wij in hoofdst. 9: 36vv. in Tabitha binnen de joodschristelijke gemeente een voorbeeld voor ons hebben van vrouwelijke werkzaamheid, zo hebben  wij  nu  in  Priscilla  binnen  de  heidenchristelijke  gemeente  een  gedenkwaardig voorbeeld van vrouwelijke verlichting en kennis.

27.  Een zekere vrees hield hem terug om zich te Efeze, waar hij eerst  nog met  onrijpe, gebrekkige kennis was opgetreden, verder te laten horen en aan de andere zijde werd hij aangetrokken door hetgeen hij omtrent de gemeente te Korinthe van Aquila en Priscilla had gehoord.  En  toen  hij  naar  Achaje  wilde  reizen,  naar  de  provincie  waarvan  Korinthe  de hoofdstad was (vs. 12), moedigden de broeders Aquila en Priscilla en diegenen te Efeze die reeds tot de discipelen van Christus behoorden, hem daartoe aan, zij raadden hem dat aan en schreven aan de discipelente Korinthe dat zij hem ontvangen moesten, omdat hij hun als een bekwaam leraar zeer nuttig kon worden, vooral daar nu Silas en Timotheüs de gemeente, waar zij eerder waren achtergebleven Ac 16: 3, nu eveneens verlieten om zich met Paulus, die naar Efeze dacht te gaan (hoofdst. 19: 1), weer te verenigen. Zo vertrok Apollos en in Korinthe aangekomen, was hij vanveel nut voor degenen die reeds in Christus geloofden. Hij bracht ze tot diepere kennis door de genade van God, die met hem was en zijn werk zegende. Zo gebeurde wat Paulus later aan de gemeente schreef: "ik heb geplant, Apollos heeft begoten, maar God heeft de groei gegeven" (1 Kor. 3: 6vv.).

HOOFDSTUK 19

DE ARBEID VAN PAULUS TE EFEZE

1. En het geschiedde, terwijl Apollos te Korinthe werkzaam was, op de wijze in hoofdst. 18: 28 meegedeeld, dat Paulus evenals vroeger, toen de eerste nogte Efeze was, het land van Galatië en Frygië doorreisde (hoofdst. 18: 23vv.) en na nu ook de bovenste, hoger dan de streek aan de zeekust gelegen delen van het land doorreisd te hebben, terwijl hij vooral te Kolosse, Laodicea en Hiërapolis arbeidde Ac 18: 23, te Efeze kwam omstreeks het einde van september van het jaar 54 n. Chr. En toen hij daar enige discipelen vond, die Christus beleden (vs. 7), sprak bij met hen.

Reeds lang had de apostel Efeze op het oog gehad (hoofdst. 16: 6vv.). Daarom reisde hij ook de bovenste delen van proconsularisch Azië met gevleugelde stappen door om de stad te bereiken. Deze zeer beroemde hoofdstad van het schone Jonië, die toen de hoofdstad was van het Romeinse Asia proconsularis, aan de rivier Caïstros, niet ver van de zee, tussen Smyrna en Milete, op een grote karavanenweg gelegen tussen het oosten en het westen en vandaar om haar handel beroemd Re 2: 1, moest de apostel van de heidenen als een mooi doel voorkomen.

Wij herinneren ons dat Paulus, reeds toen hij zich voor het  eerst in Frygië bevond, graag vandaar dadelijk naar het proconsularisch Azië zou zijn gegaan, hetgeen hem echter door de Heilige Geest werd verhinderd (hoofdst. 16: 6). In plaats daarvan werden zijn schreden naar het westen geleid, waar het evangelie volgens de raad van de Heere eerst vaste voet zou verkrijgen. Nu was echter intussen de geschiedkundige toestand een geheel andere geworden, zodat de apostel niet alleen vrijmoedigheid voelde om de zending in proconsularisch Azië aan te  vatten,  maar  zich  zelfs  daarheen  gewezen  zag.  Hij  had  zich  toch  reeds  bij  zijn  kort oponthoud te Efeze (Hand. 18: 19vv.) ervan kunnen overtuigen dat men daar naar zijn komst verlangde en dat ook voor het proconsularisch Azië nu de tijd was gekomen dat de Heere daar Zijn rijk wilde stichten; daarom ook gaf de apostel aan de Joden te Efeze de belofte dat hij spoedig weer daarheen terug zou keren. Efeze vormde als het ware een aanknopingspunt, waar het Aziatische en Europese elkaar ontmoetten en in voortdurend contact met elkaar werden gehouden. Nu was Paulus er zeker toen reeds op uit geweest voor de gemeenten in het westen  door  hem  gesticht  een  weg  van  verbintenis  te  vinden,  waardoor  zij  met  de moedergemeenten van Jeruzalem en Antiochië in nauwer verband konden treden en hij zag dadelijk  dat   de  stichting  van  een  christelijke  gemeente  te  Efeze  een  zeer  geschikt tussenstation zou teweegbrengen tussen de reeds aanwezige zo ver van elkaar gelegen delen van de kerk.

De apostel heeft de banier van de evangelische belijdenis in het westen overgedragen en op een grote ver  uitziende hoogte geplant.  Daarbij is hij nu  echter  niet  van mening  dat  die westerse  christenheid  zich  zou  ontwikkelen  op  zichzelf,  alhoewel  zij  bestemd  was  de draagster van de toekomst te worden. Het is voor hem een innerlijke behoefte, zoals hij dat ook vanaf het begin van zijn werkzaamheid ter verbreiding van het evangelie heeft gedaan, altijd weer terug te keren tot de aanvangspunten van de kerk en het is hem een ernstige zaak tussen de ver verwijderde uiteinden van de kerk de verbintenis en de gemeenschap te bewaren en op alle wijzen te versterken. Zo-even heeft hij de uitgestrekte ruimten, die Korinthe en Jeruzalem, Achaja en Syrië scheiden, gemeten, zo-even heeft hij weer zeer levendig ervaren welk  verschil,  hoeveel  tegenstellingen  tussen  deze  uiteinden  liggen  en  hoe  zou  dan  de gedachte aan de noodzakelijkheid van een middelpunt, aan een tussenplaats hem niet voor de geest  zijn  gekomen? Deze  verbintenis,  deze  brug  tussen  de  oosterse  en  de  westerse,  de

Aziatische en de Europese christenen meent hij te Efeze te kunnen vestigen; en is dat niet weer één van de grote gedachten die evenzeer de behoefte van de meest verwijderde eeuwen doorzien, als de werkelijke toestand van het tegenwoordige begrijpen?

Efeze lag dichtbij de kust van de Icarische zee, in die blijde en vruchtbare streek, waar eens onder de sanguïnische, luchthartige en hoogbegaafde stam van de Joniërs de beginselen van Griekse  kunst  en  literatuur  bloeide,  waar  Homerus  de  Troyaanse  heldendaden  en  het terugkeren  van  Ulysses,  Anacreon  de  ijdele,  nietige  vermaken  van  het  ogenblik  bezong, Mimnermus het snel voorbijvliegen van de jeugd en van de liefde in treurdichten beklaagde, waar  Thales,  Anaximenes  en  Anaximander  het  eerst  de  geest  van  filosofisch  onderzoek opwekten omtrent oorsprong, betekenis en doel van ons bestaan. Efeze was echter niet alleen door handel en beschaving in aanzien, maar ook een hoofdzetel van het heidense bijgeloof en van de mystische cultus van Artemis. Daar stond de beroemde tempel van Diana, die in de 6e eeuw v. Chr. uit wit marmer gebouwd, vervolgens in de nacht waarin Alexander de Grote geboren werd (21 Juli 356 v. Chr.) door Herostratus in brand werd gestoken, maar spoedig nog grootser en kostbaarder (in oppervlakte anderhalf maal zo groot als de Dom te Keulen) hersteld werd, met 127 zuilen versierd, door talloze pelgrims bezocht en pas in de tijd van Constantijn de Grote geheel verwoest werd. Daarin stond, volgens het verhaal, het uit de hemel gevallen en sedert overoude tijden onveranderd gebleven beeld van de grote godin, van gedaante als een mummie met  vele borsten en raadselachtige woorden, waaraan men een bijzondere magische kracht toeschreef en waarnaar men toverformules (vgl. vs. 19) maakte. Nu zijn van deze tempel nog slechts weinige puinhopen aanwezig en op de plaats van de eens zo bloeiende stad (door de Osmanen in de 13e eeuw verwoest) ligt een armoedig Turks dorp Ayasoloek, dat zijn naam, zo men zegt, zal hebben van Johannes, de hagios theologus (heilige theoloog).

2. Toen hij begreep, dat zij niet de volle kennis van Christus hadden, zei hij tot hen: Hebt gij de Heilige Geest  ontvangen, toen gij tot geloof zijt gekomen? En zij zeiden tot hem: Wij hebben zelfs niet gehoord dat er een Heilige Geest is, die op aarde aanwezig en werkzaam zou zijn (Joh. 7: 39), laat staan dat wij die zelf reeds zouden hebben ontvangen.

Onderscheiden vragen zijn er  bij menigte en overtollige even zoveel,  maar  hieronder  telt zeker niemand van ons de vraag die hun hier uit en naar het woord van de waarheid wordt gesteld. "Hebt gij de Heilige Geest ontvangen toen gij geloofd hebt? " zo vroeg Paulus op een zendingsreis aan enige "discipelen, " die hij in het volkrijk Efeze ontmoette en toonde reeds daardoor dat hij alleen na een bevestigend antwoord hen als echte belijders van zijn Heer kon erkennen. Kennelijk heeft hij op die buitengewone geestesgave het oog die in de apostolische eeuw  bij  het  ontvangen  van  de  christelijke  doop  aan  de  gelovigen  werd  gegeven  en verwonderen kon het hem dus weinig of niet, van deze Johannesdiscipelen, die nog, naar het schijnt, van geheel het Pinksterwonder niet op de hoogt waren, een teleurstellend antwoord te horen. Maar wij, die zoveel beter onderricht zijn dan zij, zou ons antwoord meer bevredigend uitvallen, wanneer ons persoonlijk die vraag in overweging gegeven werd? Beschouwd in het licht van het Pinksterfeest, kan het ons evenmin moeilijk zijn haar rijke zin te verstaan als haar  belangrijkheid  te  beseffen  en  een  ieder  voor  zichzelf  het  onbedrieglijk  antwoord  te vinden. De bedoeling van de vraag kan niet zijn of wij geheel buitengewone werkingen van de Heilige Geest zouden ondervonden hebben, waarop zich deze of gene onder de invloed van een overspannen gevoel of een zieke verbeelding verheft, maar of waarlijk de Heilige Geest, de Geest van God en van Christus ons hart vervult, ons verstand verlicht, ons leven beheerst, of er in ons een nieuw, een ander en hoger beginsel van het leven is dan in de mens die nog innerlijk leeft buiten Christus, of wij met andere woorden nog geheel natuurlijke, vleselijke

mensen gebleven, ofwel reeds aanvankelijk geestelijke mensen geworden zijn en werkelijk proberen ons zo steeds meer te gedragen. Dat is geen vraag van nieuwsgierigheid, maar van ongeveinsde belangstelling; geen vraag uit de oude tijd alleen, maar voor alle tijden en zeer bepaald voor de tegenwoordige tijd; niet alleen een gewetens-, maar ook een levensvraag, zolang althans voor ons als christenen het woord van de apostel nog vaststaat: "als iemand de Geest van Christus niet heeft, die komt Hem niet toe. " Het is dus de vraag naar wezen of schijn, naar leven of dood, naar rijkdom of armoede, naar vonnis of vrijspraak op het hoogste levensgebied; een vraag bovendien, waaromtrent niemand in het onzekere hoeft te blijven, indien het hem waarlijk om een bepaald en onbedrieglijk antwoord te doen is. Immers, naar het woord van dezelfde apostel is het bedenken van de Geest het leven; waar dus de Geest waarlijk is, daar kan het niet anders of Hij moet ook in het leven tevoorschijn treden op een wijze, die ons bepaald onderscheidt van hen die wandelen naar de lust van hun ogen. "De werken van het vlees zijn openbaar, " en wij hoeven niet eerst de opsomming te horen (Gal. 5: 19) om ze terstond te herkennen en uit de vrucht te zien om welke plant het gaat. Maar ook de vrucht van de Geest, die heerlijke éénheid bij alle verscheidenheid kan zich op den duur niet verbergen;  zij  heet   liefde,   vrede,   lankmoedigheid,   goedertierenheid,   goedheid,   geloof, zachtmoedigheid, matigheid. "Moeten wij nog verder gaan dan het leven van die man, die het eerst de vraag letterlijk heeft uitgesproken, om het terstond in een sprekend voorbeeld te tonen wat het is waarlijk vervuld te zijn met, en zich te laten leiden door de Heilige Geest? Of is ons die maatstaf te hoog? Reeds een blik op deze leerlingen van Johannes doet zien hoe wezenlijk het onderscheid is tussen hen die de Heilige Geest nog niet en zij die Hem waarlijk ontvangen hebben. Het verleden van deze twaalf is ons niet nader bekend, maar dit althans blijkt: pas nadat zij de Heilige Geest ontvingen, begonnen zij met tongen te spreken en te profeteren (vs. 6). Hun taal wordt een andere, omdat hun hart een ander geworden is en hun leven een nieuwe richting kreeg. Zo zijn zij innerlijk en uiterlijk geheel herboren, zij zien met een ander oog, zij loven met een andere tong, zij leven in een hogere sfeer dan waarin zij zich tot nog toe bewogen. Levensbeginsel en taak en doel, het heeft alles bij wie de Heilige Geest heeft ontvangen, een nieuwe doop, een hogere wijding dan bij de kinderen van de wereld daar buiten. Gij, die vaak zo liefdeloos over anderen oordeelt, wat zegt gij op dit punt van uzelf? Het antwoord hoeft niemand te horen, dan de Kenner van de harten alleen. Het ootmoedig en dankbaar ja van het geloof hoeft niet op de lippen te blijven, omdat het gepaard gaat met het besef  van  duizendvoudig  gebrek.  Ook  de  beste  christen  heeft  hier  beneden  nog  niet  de tienden, maar slechts de eerstelingen van de Geest ontvangen, maar de Heer is trouw en beter is het zeker met wankelende voet op de weg van het leven dan met vaste tred op de weg van de zonde te gaan. Nochtans, zou het aantal zo  gering zijn van hen die het hoofd moeten buigen voor het  diep beschamend verwijt: Zij zijn weerspannig geworden en hebben Zijn Heilige Geest smarten aangedaan? Ach, hoevelen staan in onze tijd beneden deze leerlingen van Johannes, zonder dat zij echter gelijke reden van verontschuldiging hebben! O zeker, wij hebben reeds lang gehoord dat er een Heilige Geest is; ach of niemand van ons Hem langer mocht kennen van horen zeggen alleen en of het besef van onze grote, onze persoonlijke verantwoordelijkheid bij het bezit van zo onschatbare voorrechten ons eindelijk in zijn vol gewicht op het hart zonk! Ook op deze vraag mag het antwoord dus niet meer uitgesteld worden: hoe zullen wij ontvluchten, indien  wij op zo’n grote zaligheid geen acht  geven? OOSTERZEE).

3. En hij zei tot ben: Als gij dan niet eens gehoord hebt van het bestaan van de Heilige Geest, waarin, als het u voorgehouden voorwerp van geloof en belijdenis, zijt gij dan gedoopt? En zij zeiden: In de doop van Johannes, d. i. op de verplichting, die in deze doop ligt.

De apostel had in de eerste plaats een werk te doen van aanvullende arbeid, zoals de apostelen Johannes en Petrus eens hadden verricht op het arbeidsveld van de armenverzorger Filippus te Samaria (hoofdst. 8: 14vv.). Lukas gaat voorbij aan het feit dat Paulus te Efeze Aquila en Priscilla  weervond  en  tevens  rondom  hen  een  kring  van  meer  gevorderde  gelovigen; daarentegen stelt hij als de opmerkelijkste gebeurtenis in het begin van zijn werkzaamheid op deze plaats voor dat hij aan een aantal doopleerling-christenen de gave van de Heilige Geest toedeelde.

Omdat de apostel deze "discipelen" voor werkelijke gelovigen houdt, mogen ook wij hun de christennaam niet ontzeggen. Zij belijden echter zelf dat zij alleen in de doop van Johannes gedoopt zijn, zelfs dat zij er nog niet eens van hebben gehoord dat de heilige Geest er al was. Wij hebben dus het recht hen voor discipelen van Johannes de Doper te houden, die wellicht door Joden uit de diaspora, die zich juist ten tijde van de boeteprediking van Johannes in Palestina ophielden en toen (omstreeks een mensenleven  geleden)  van Johannes de doop ontvingen, bekeerd waren en juist  daardoor slechts een onvolledige  kennis omtrent  Jezus hadden ontvangen.

Hoogst waarschijnlijk waren het vreemden, Joden uit de diaspora, die pas te Efeze waren gekomen nadat Apollos zich reeds vandaar verwijderd had. Zij hadden zich aangesloten bij de enkele  christenen aldaar, die nog geen eigenlijke gemeente vormden (hoofdst. 18: 27) en werden door hen, omdat zij enige kennis hadden van de persoon en de leer van Jezus en een daarmee overeenkomstig, hoewel nog zeer onvolkomen en onbepaald, als het ware nevel- en schemerachtig geloof in Hem bezaten, als medediscipelen beschouwd. Daarom hield Paulus hen  zelf  voor  christenen  en  pas  door  zijn  spreken  met  hen  begreep  hij  dat  zij  slechts discipelen  van  Johannes  waren.  Het  gebrek  aan  specifiek  christelijk  leven  bij hen  zal de apostel bevreemd hebben. Hij mist bij hen de bijzondere openbaringen van de Geest, die met de christelijke doop werden geschonken en elders zichtbaar waren (1 Kor. 12: 13 Tit. 3: 5); vandaar zijn vraag.

Het christendom van deze mensen was slechts het eerste krachtige begin van het christendom, dat meer bestond in een uittreden uit het Jodendom dan uit een aanneming van het evangelie met erkentenis en overtuiging en in een werkelijk bezitten van het licht en het leven, van de genade en gave van het Nieuwe Testament of van het Koninkrijk van de hemelen. Zij hadden van de eerste aanvang van het nieuwe verbond, van de doop en het getuigenis van Johannes en van de openbaring van de Heere Jezus Christus zelf in de wereld gehoord. Zij hadden echter niet veel meer gehoord dan datgene wat tot de geschiedenis van het begin van het Nieuwe Testament hoort, daar zij zover verwijderd waren, zowel in plaats als in tijd van die grote zaken. Zo wisten zij ook wel van de Heilige Geest in de zin van de leer van het Oude Testament; zij wisten eveneens dat bij de oprichting van het nieuwe en eeuwige verbond, bij de stichting van die nieuwe instelling van God tot zaligheid van de wereld, die men volgens de belofte van God met de komst van de Messias te verwachten had, een gave van de Heilige Geest  in  geheel  bijzondere  betekenis,  van  bijzondere  aard  en  in  de  rijkste  mate  zou plaatshebben. Maar hoe Jezus, van wie Johannes getuigd had dat Hij het Lam van God was dat de zonde van de wereld draagt, de verzoening voor deze zonde was geworden, alsook in het algemeen de afloop van Zijn geschiedenis en de vestiging van het door Hem te stichten nieuwe  en  eeuwige  rijk,  Zijn  kruis  en  Zijn  dood,  Zijn  opstanding  uit  de  dood  en  Zijn verhoging aan de rechterhand van de Vader, vanwaar Hij de Zijnen de gaven en krachten van de Heilige Geest had toegedeeld en waardoor Hij een gemeente op aarde gesticht had, dat alles waren voor deze mensen nog zo goed als onbekende zaken, daarvan hadden zij slechts iets bij gerucht vernomen en zij zullen, daar zij het getuigenis van hun meester, van Johannes,

kenden, die hun hoogste autoriteit was, niet hebben geweten wat zij daarvan als waarheid moesten aannemen of niet. Zoals het echter bij de waarheid vóór alles aankomt op een juist gebruik en een onafgebroken ten nutte maken daarvan en evenals een oprechte trouwe ziel met weinig kennis op deze weg toch met de tijd steeds verder komt, zo hadden ook deze discipelen het  weinige wat zij van de evangelische waarheid hadden vernomen, met grote begeerte  aangenomen  en  dat  in  een  rein  en  goed  hart  bewaard.  De  onderscheidende  en louterende strengheid van de Johanneïsche prediking en leer, waarvoor zij geheel en al hun binnenste geopend  hadden en waaraan zij  zich  geheel hadden overgegeven,  had  dat  hart voortreffelijk  voorbereid  voor  een  meer  volkomen  kennis  van  de  hele  zaak  van  het christendom en voor de heiligheid van gezindheid en van wandel naar het  voorbeeld van Jezus Christus. Anders zou de apostel niet  met  het  doel om te voorzien in hetgeen hun ontbrak, hun hebben gevraagd: "hebt gij de Heilige Geest ontvangen toen gij geloofd hebt"? Het  zou  niet  met  de  wijsheid  en  apostolische  voorzichtigheid  zijn  overeengekomen  om mensen die in de kennis van de waarheid nog ver achter waren, in het bezit te stellen van gaven en krachten die hun bij nog gebrekkige voorbereiding slechts tot zelfverhoging en tot grote schade hadden kunnen worden.

4. Maar Paulus legde hun uit welke verplichting zij op zich hadden genomen, opdat zij die nu vervullen zouden en zei: Johannes heeft wel a) de doop van de bekering gedoopt, maar zei tot het  volk  dat  zij geloven  moesten  in  degene  die  na  hem kwam,  dat  is  in  Christus  Jezus (hoofdst. 13: 24vv.). Gij kunt dus, nadat alles reeds lang vervuld is waarop hij toen heeft gewezen, geen ogenblik in twijfel zijn omtrent hetgeen gij nu te doen hebt.
a) Matth. 3: 11 Mark. 1: 4 Luk. 3: 16 Joh. 1: 26 Hand. 1: 5; 11: 16

5. En zij die hem hoorden, werden gedoopt in de naam van de Heere Jezus.

6. En toen Paulus hun de handen opgelegd had, kwam de Heilige Geest op hen en zij spraken met vreemde talen en profeteerden (hoofdst. 8: 17; 10: 44 en 46 ("Ac 14: 8.

Paulus noemt de aard van de Johanneïsche doop met weinig en juiste woorden. Die gaf alleen gemoedsverandering  te  kennen,  was  alleen  doop  van  de  bekering,  verbonden  met  de eventuele verplichting om te geloven in Hem die komen zou. Als de apostel er dan bijvoegt: "dat is in Christus Jezus", verbindt hij de vervulling aan de belofte en betuigt dat de doop van Johannes feitelijk nog geen doop in Christus was, maar werkelijk op niemand anders doelde. Na deze verklaring lieten de leerlingen van Johannes zich nu in de naam van Jezus dopen. Ten gevolge van de handoplegging door de apostel na de christelijke doop, ontvingen de gedoopten nu ook de Heilige Geest, wiens werking in het spreken met talen en geestvolle uitstorting over de zielen openbaar werd.

Vanaf nu wordt in het Nieuwe Testament verder niet meer over de Doper gesproken; hier maakte hij tenslotte geheel en al voor Christus plaats.

Wat wij bij Apollos aanvulden (hoofdst. 18: 26), wordt hier openlijk uitgesproken, dat zij die de doop van Johannes hadden ontvangen voor de tweede maal gedoopt werden. Het lag voor de  hand  dat  alle  verdedigers  van  de  wederdoop,  van  Cyprianus  tot  de  Anabaptisten  en Mennonieten, deze tekst voor zich aanhaalden. De opvatting van deze tekst, die door  de orthodoxen werd gevolgd om hun deze als bewijsmiddel te ontnemen, was zeker nog meer gedwongen dan hun verklaring ten behoeve van hun lievelingsidee. Men zei namelijk dat vs. 5 nog sloeg op de Johanneïsche doop en sloot zich bij de voorafgaande rede van Paulus aan, zodat de betekenis deze was: "Zij die hem (de Doper) gehoord hadden, werden ook in Jezus

gedoopt. " Het is echter duidelijk dat  de doop van Johannes niet een doop in Jezus kon worden genoemd. De Doper wees alleen de reeds gedoopten op Jezus, nadat hij sedert het neerdalen van de Geest  op  Hem van Zijn Messianiteit  verzekerd was geworden.  Als wij echter ook de zin van de woorden nemen zoals die eenvoudig te lezen is, dan volgt daaruit niet dat de Anabaptisten gelijk hebben, als zij deze tekst voor hun opvattingen aanvoeren. Zij willen namelijk in de eerste plaats dat kinderen niet gedoopt worden, omdat met de uiterlijke doop de innerlijke, die zelfbewustzijn veronderstelt, volgens hun mening moet verenigd zijn, kinderen de ware doop niet zouden ontvangen hebben en dus op latere leeftijd weer zouden moeten gedoopt worden. Een eigenlijke wederdoop leren dan ook de Anabaptisten niet. Zij bestrijden alleen de wettigheid  van  de  kinderdoop,  waarvan in onze tekst  volstrekt  geen sprake is en die dan ook bij nauwkeuriger overweging van de vraag in het geheel niet (of slechts indirect, in zoverre namelijk de kinderdoop eveneens voor ontoereikend moet worden gehouden als de doop van Johannes) in aanmerking had moeten komen. Als nu de apostel volgens onze tekst, de door Johannes de Doper, of door zijn aanhangers gedoopten bij het intreden in de christelijke kerk opnieuw doopten, dan rijst de vraag of zij, die volgens Joh. 3: 26; 4: 2 de discipelen voor de inzetting van het sacrament van de doop waren gedoopt, zich ook weer aan de doop moesten onderwerpen. Volgens de idee van deze doop had dat zeker kunnen plaatshebben; want deze kon ook, daar de kracht van de Heilige Geest nog ontbrak, geen bad van de wedergeboorte zijn; daarom hebben de discipelen waarschijnlijk toen slechts weinigen gedoopt en wel alleen in de eerste tijd (zolang Johannes nog op het toneel was en als het ware voor zijn tijd nog toonaangevend); deze weinigen nu sloten zich zeer nauw bij de gemeenschap van Christus aan (hoofdst. 1: 15). In Hem ontvingen zij dan met de apostelen, die ook niet meer door de Heere gedoopt werden, op het Pinksterfeest de Heilige Geest, wiens toedeling de volvoering van de uiterlijke handeling onnodig maakte.

Aan de andere zijde is het  echter  ook  meer  dan waarschijnlijk  dat  onder  de drieduizend gedoopten op de grote Pinksterdag wel althans sommigen geweest zullen zijn die ook de doop van  Johannes  ontvangen  hadden.   In  geen  geval  intussen  wordt   daarmee  geleerd  of goedgekeurd de herhaling van dezelfde doop, aangezien de doop in Hem die te komen stond en  de  doop  in  dezelfde  maar  reeds  gekomen  Heer,  een  doop  onder  twee  verschillende bedoelingen  en  derhalve  een  tweeërlei doop,  hoezeer  dan  ook  met  het  oog  op  dezelfde beloofde Messias en Verlosser was.

7. En het waren in totaal omgeveer twaalf mannen (in de grondtekst wordt het volgens de wijze van de Hebreeën (Hand. 24: 11) door tien-twee en niet zoals bij de twaalf apostelen (Luk. 22: 3, 14)door "twee-tien" uitgedrukt.

Met deze twaalf discipelen, bij wie nog Aquila en Priscilla en enige anderen kwamen, die door Apollos voor de zaak van het christendom zullen gewonnen zijn, was nu te Efeze een christelijke gemeente in haar eerste begin aanwezig. De apostel had echter tevens in deze twaalf  discipelen  en  broeders  even  zoveel  helpers,  die  hem,  elk  in  zijn  mate,  bij  de verkondiging van het evangelie in deze grote en dichtbevolkte stad konden dienen.

De gebeurtenis van de zo snelle en volkomen bekering van deze nakomers uit de school van Johannes de Doper was inderdaad een veelbetekenend teken des tijds in het rijk van God, dat hier verdiende door Lukas op de voorgrond gesteld te worden; want alle profetieën en de wet hadden  gesproken  over  Johannes  de  Doper;  hij was  de  Elia,  die  de  komende  Heer  zou voorafgaan (Matth. 11: 13v. ; 17: 11v.). Na zijn krachtige boeteprediking was geen nader werk van voorbereiding meer voor Israël te verwachten. Als wij dus heden de schare van deze laatste  loten  van  de  discipelen  van  Johannes  opeens  in  de  kerk  zien  ingaan,  dan  blijkt

daardoor juist hoe de laatste vrucht die de werkzaamheid van de Doper droeg, nu door de kerk werd ingeoogst. Het werk van de voorloper van Christus in Israël was vanaf nu voor altijd ten einde en de kerk van Christus stond tegenover het oude verbondsvolk als de enige erfgename van alle oudtestamentische beloften. Voor het  volk van Israël bleef echter niets over dan ofwel die plaats  van  de  kerk  te erkennen en daarin over  te gaan,  ofwel in eigenzinnige verstokking te volharden en rijp te worden voor het goddelijk gericht (Mal. 4: 5v.). Dit wordt ons ook bevestigd door hetgeen wij omtrent de verdere gebeurtenissen te Efeze vernemen.

Door het twaalftal werd Lukas herinnerd aan het volk van de twaalf stammen. Deze mannen van Israël waren door een gerucht van de prediking van Johannes en door een schaduwbeeld van zijn doop  tot  bekering  en  zaligheid  gebracht,  zodat  zij spoedig voor  de Heere God gewonnen waren, toen Paulus hun de stem van Johannes deed verstaan; daarom zullen zij opstaan in het gericht om te getuigen tegen het volk dat de boodschap van Johannes veracht heeft.

Gelukkige mannen! Zij kenden nu niet alleen de Voorloper van de Christus, maar ook de Christus zelf en hadden door het geloof in Hem de beloofde gaven van de Heilige Geest ontvangen. Waarlijk, de apostel had terstond alle reden om zich erover te verheugen dat hij, overeenkomstig zijn belofte, naar Efeze was teruggekomen. En dit des te meer, omdat deze eerste, rijke zegen op zijn werk bij uitnemendheid  geschikt  was om hem ingang te doen vinden bij de Efeziërs, zijn gezag te bevestigen en een overvloedige oogst voor te bereiden. Gelukkig ook wij, als wij de Heilige Geest ontvangen hebben! Ach, het zegt weinig of wij al in de naam van Jezus zijn gedoopt en belijdenis van Hem afgelegd hebben; het komt erop aan dat  wij de Heilige Geest  ontvangen hebben. Niet  dat  ook wij moeten kunnen spreken in vreemde talen en profeteren; maar  de gewone,  altijddurende gaven van de Heilige Geest moeten ook wij bezitten, de vrucht van de Geest moet ook in ons openbaar worden. De vrucht van  de  Geest  is:  liefde,  blijdschap,  vrede,  lankmoedigheid,  goedertierenheid,  goedheid, geloof, zachtmoedigheid, matigheid. En die vrucht wordt gezien waar het geloof in Jezus zich in het hart heeft gevestigd.

B. Vs. 8-20 Drie maanden lang kon Paulus vrij in de Joodse synagoge te Efeze prediken, vervolgens zondert hij zich echter ten gevolge van de hardnekkige tegenstand van de Joden van de synagoge af en arbeidt nu twee jaar lang vooral onder de heidenen, bij wie hij een grote vatbaarheid voor het woord van God opmerkt. Er geschieden door hem buitengewone tekenen en wonderen, maar een poging van Joodse tovenaars en bezweerders om zich van de naam van Jezus als van een bijzonder krachtige toverformule meester te maken, loopt op hun verderf uit. In de gemeente komt daarentegen een nieuwe opwekking en Gods woord behaalt de overwinning.

8. En hij ging, nadat hij zo de eerste grondslag had gelegd tot een eigenlijke gemeente, naar de synagoge van de Joden, die te Efeze was, waar hij zich vroeger reeds had laten horen (hoofdst. 18: 19) en sprak vrijmoedig drie maanden lang, zonder dat de oversten of andere ledenvan het Jodendom hem iets in de weg stelden, om hen door besprekingen te overtuigen aangaande  de  zaken  van  het  koninkrijk  van  God,  dat  nu  in  Jezus  van  Nazareth  was verschenen. Zo trachtte hij hen te bewegen om door het geloof in Christus dat Koninkrijk in te gaan.

9. a) Maar toen na verloop van die drie maanden sommigen voor de overtuigende kracht van zijn woord opzettelijk het hart sloten en dus verhard werden en ongehoorzaam, ongelovig Ac 13: 16 waren en kwaad spraken van de weg, van het heil van de Heere dat de apostel predikte

voor de menigte, alsof hij goddeloze en zedeloze zaken voordroeg, week hij van hen. Hij brak de  gemeenschap  met  deze  synagoge  van  de  satan  (Openb.  2:  9)  af en  scheidde  als  een waakzaam herder, die voorzorgen neemt opdat de gezonde schapen niet door de zieke worden aangetast, de discipelen af, terwijl hij dagelijks, nu dus op elke dag van de week, sprak en voordrachten hield in de school van een zekere Tyrannus, in de leerzaal van een heiden die tot Christus bekeerd was en die als leraar van de Griekse wijsheid of welsprekendheid te Efeze leefde.

a) 2 Tim. 1: 15

Hetgeen Paulus eerder  deed aan  de  twaalf leerlingen van Johannes is een toonbeeld van bijzondere zielszorg. Nu wordt echter ook van zijn openlijke arbeid bericht gegeven.

Zonder  twijfel  ging  Paulus  naar  de  synagoge  met  blijde  hoop  voor  de  onlangs  nog  zo leergierige Joden (hoofdst.  18:  20); maar  het  ging  toen te Efeze niet  anders dan overal, uitgezonderd Berea (hoofdst. 17: 10vv.), op zijn apostolische lijdensweg (hoofdst. 22: 18)

Drie maanden lang mag hij vrij en ongestoord prediken van dat rijk van God, dat door Jezus Christus is geopenbaard. En hij predikte niet alleen, maar wat zwaarder is, hij sprak ook met zijn Joodse toehoorders, hoorde naar hun bedenkingen, beantwoordde hun vragen, weerlegde hun tegenwerpingen en  probeerde hen uit  de profeten te bewijzen dat  Jezus de beloofde Messias  was  en  wachtte  geduldig  op  de  vrucht  van  het  zaad  dat  hij uitstrooide,  op  de uitwerking van zijn prediking. Maar daarna kwam het  tot  een breuk tussen Paulus en de Joden, tot een scheiding tussen geloof en ongeloof. Ook hier ontmoet hij weer de Joodse hoogmoed, waarvoor de prediking van het kruis een ergernis is, de halstarrigheid van dat volk, dat met ziende ogen niet wil zien, met horende oren niet wil horen.

De Geest van God heeft opeens twee zaken te vormen, het oor en het hart. Houdt gij voor Hem het oor open, als Hij het bij u opent, laat gij u door de goddelijke werking leiden en meevoeren, dan wordt gij steeds meer oor en het woord, dat gij hoort, wordt steeds meer een sprekende stem en uw hart, van het  woord doordrongen, wordt steeds weker, zachter en gewilliger.  Het  trekken  van  de  goddelijke  werking  staat  nu  niet  meer  buiten  als  een beschrijving, maar gaat naar binnen als een inschrijving. Maar sluit gij voor de Geest uw oor of onttrekt gij het aan het woord, wanneer het zich daaraan zou willen laten vernemen, dan wordt gij niet alleen hardhorend, maar zinkt gij ook in een strafbare sluimering, waarin gij, al kon gij ook uiterlijk horen, toch innerlijk niets verneemt. Uw hart wordt als een dode klomp vlees, het wel en wee van het hele rijk van de Geest en van de geesten heeft voor u geen betekenis meer - dat is de toestand van de verharding.

Toen de ontwaakte vijandschap tot dat punt was gestegen dat de tegenstanders in de synagoge zelf, voor het aangezicht van de vergaderde menigte, de weg van het christendom, die Paulus leerde, met spot aanvielen, meende hij de aanwijzing ontvangen te hebben om het gelovige gedeelte van zijn toehoorders te bewaren voor de invloed van deze vijandige geest. Hij deed dat  door  zich  van  de  ongelovige  Joden  af  te  scheiden,  de  discipelen  van  Jezus  van  de synagoge af te zonderen en met hen, ten einde zijn voordrachten te houden, heen te gaan naar de leerzaal van een zekere Tyrannus. Deze was hoogstwaarschijnlijk een Grieks leraar in de welsprekendheid te Efeze (Suidas, een Grieks grammaticus aan het einde van de 11e eeuw, noemt een Sophist Tyrannus, maar  zonder diens verblijf of geboorteplaats, of ook de tijd waarin hij leefde, op te geven), die ofwel gratis, of voor een hem aangeboden huur zijn lokaal voor dat doel aan Paulus overgaf.

De apostel had, doordat hij zijn predikstoel uit de synagoge van de Joden naar de gehoorzaal van Tyrannus moest verplaatsen, dit voordeel verkregen dat hij niet, zoals in de synagogen, aan zekere dagen en uren gebonden was en dagelijks in het openbaar kon spreken en leren. In deze gehoorzaal heeft hij dan onder de bescherming van de Heere twee jaar in ongestoorde rust openlijk geleerd en het woord van de Heere of hetgeen hij in naam van Jezus Christus aan de mensheid moest brengen, aan een zo grote menigte van toehoorders uit Joden en Grieken voorgedragen, dat Lukas in vs. 10 kon zeggen dat allen die in Azië woonden het evangelie door hem hadden vernomen. Daarmee wil hij zonder twijfel zeggen dat bij de toevloed van mensen uit alle steden van Klein-Azië, die zonder ooit op te houden te Efeze plaats had, altijd in die gehoorzaal zich mensen bevonden die vandaar bericht omtrent de leer en de zaak van het christendom mee naar huis namen en tot de hunnen brachten.

10. En dit, dat Paulus op die wijze van de school van Tyrannus gebruik maakte, geschiedde twee jaar lang, zodat allen die in Azië woonden (hoofdst. 16: 6), wanneer ze te Efeze kwamen en de school,  die voor  iedertoegankelijk  was,  bezochten,  het  woord  van de Heere Jezus hoorden, zowel Joden als Grieken.

Er kan geen twijfel over bestaan of het "dit" aan het begin van het vers op beide, het prediken in de synagoge (vs. 8) en het leren in de school van Tyrannus (vs. 9) slaat, of alleen op het laatste, daar dit ook kort tevoren is genoemd. Daar Paulus nu echter voor het eerste reeds drie maanden te Efeze werkzaam was, voordat hij het laatste twee jaar lang deed, heeft hij in deze stad in elk geval 2 jaar en 3 maanden doorgebracht. Intussen zouden onze 2 1/4 jaar nog geenszins voldoende zijn om het woord van de apostel in hoofdst. 20: 31 te rechtvaardigen, dat hij drie jaar lang te Efeze gearbeid had. Er moet, om de uitdrukking op te vatten als een ronde som, nog zoveel tijd bijkomen, dat er nog ongeveer 2 3/4 jaar zijn; aan de andere kant moet er ook nog een punt bijkomen dat Lukas recht geeft in onze tekst niet alleen van 2 3/4 jaar, maar slechts van 2 1/4 jaar te spreken. Nu ligt het vermoeden voor de hand dat de 2 3/4 jaar hier niet een onafgebroken periode zijn geweest, zodat, nadat wij bij vs. 1 de aankomst van de apostel te Efeze eind september van het jaar 54 hebben gesteld en dus in de laatste drie maanden van dit jaar die drie maanden liggen, die hij volgens vs. 8 in de synagoge van de Joden predikte, wij in de beide jaren 55 en 56 de twee jaren zouden moeten zoeken, waarvan het 10e vers, dat voor ons ligt, spreekt. Deze twee jaren zullen nog omstreeks een 1/2 jaar in het jaar 57 n. Chr. duren en daarvoor zal nu evenveel tijd in het jaar 56 wegvallen, waarin Paulus  niet  te  Efeze,  maar  elders  werkzaam  was,  totdat  hij  vervolgens  naar  deze  stad terugkeerde en daar zijn werk voortzette. Zo is het ook inderdaad. De apostel verliet Efeze in hoofdst. 20: 1 pas omstreeks Pinksteren van het jaar 57, d. i. eind mei, waarvoor minstens nog 5 maanden van dit jaar erbij komen. Omgeveer  even zoveel tijd van het jaar 56 is hij te Korinthe   en  Kreta   geweest,   waarover   wij  bij  vs.   20   uitvoerig   zullen  handelen.   In werkelijkheid heeft hij, zoals Lukas bericht, 3 maanden en 2 jaar te Efeze doorgebracht. In die tijd  nu  werden in de provincie Asia vier  gemeenten gesticht:  naast  de hoofdgemeente te Efeze, ook de gemeenten uit haar ontstaan, Kolosse, Laodicea en Hiërapolis, waar Paulus volgens  de  opmerkingen  bij hoofdst.  18:  23b  Ac  18:  23  bij zijn  heenreis  slechts  enkele families  en  personen  voor  het  evangelie  had  gewonnen.  Voor  de  groei  van  die  drie dochtergemeenten was vooral Eprafras van Kolosse werkzaam (Kol. 4: 12v.). Drie maal vier gemeenten,   door  de  apostel  gesticht   zien  wij  dus  ontstaan  gedurende  de  eigenlijke zendingsarbeid van de apostel op zijn drie reizen, twaalf bomen van de gerechtigheid tot verheerlijking van de Heere, ontsproten uit de wortel van Jesse (Jes. 61: 3; 11: 10 : vier in Lycaonië en Pisidië (hoofdst. 13 en 14), vier in Macedonië en Griekenland (hoofdst. 16: 18) en vier in proconsularisch Azië. Zo was het werk van Paulus nu in zoverre volbracht, dat in de plaats van de in Israël afgehouwen twaalf takken van de olijfboom nu twaalf takken van de

heidenwereld worden ingeënt (Rom. 11: 17vv.). Het hoeft ons daarom niet te bevreemden dat met deze derde reis het getal van de zendingsreizen van Paulus ten einde is en daarop zijn gevangenschap volgt. Toch heeft  de Heere deze gevangenschap zo  geleid dat  zij nog de laatste roeping van de apostel van de heidenen tot vervulling moest brengen, die hij volgens vs. 21 ten opzichte van haar gewicht zeer goed erkende, al bleef ook omtrent de wijze van uitvoering Gods raad voor hem verborgen.

11. a) En God ondersteunde het  woord van de prediking  met  bijzondere gaven van Zijn genade.  Hij  versterkte  en  bevestigde  de  indruk  daarvan  en  deed  ongewone  krachten gedurende die twee jaar door de handen van Paulus,

a) Mark. 16: 20 Hand. 14: 3

12. zodat de mensen voor zieken en door boze geesten bezetenen van alle kanten genezing bij hem zochten. Zo groot was de wonderkracht dat ook de zweetdoeken of gordeldoeken van zijn lijf aan de zieken gebracht werden, de doeken waarmee hij zich het zweet gewoonlijk afveegde en de schorten, die hij bij zijn handwerk droeg en bij zijn voordrachten terzijde legde en dus met zijn lichaam in aanraking waren geweest. Dit waren dan middelen om de wonderkracht, die in hem was (Joh. 7: 38) over te brengen en dan geschiedde het dat de ziekten van hen weken en de boze geesten van hen uitvoeren ("Ac 5: 15" en "2Ki 13: 21.

Niet alleen door de mond, maar ook door de handen van Paulus werkte God grote dingen; niet alleen  op  zijn  prediking  legde  de  Heere  Zijn  zeggen,  zodat  die  overwinnende  de  harten doordrong en de machten van ongeloof en bijgeloof overwon, ook de handen van de apostel doortrok God met wonderbare krachten van genezing, zodat door zijn handoplegging zieken genazen.   Ja,   zelfs   Paulus’   zweetdoeken   en   gordels   of   schorten,   kortom   allerlei kledingstukken, legde men op de zieken en zo groot was de kracht van het geloof in deze man van God, zo groot de invloed van deze krachtige persoonlijkheid, dat ook daardoor ziekten weken en boze geesten uitvoeren. Wij zien daarin de wonderbare kracht ter overwinning van een man,  die door  Gods Geest  geheel doordrongen is,  een geheel met  goddelijke kracht vervulde persoonlijkheid; tevens zien wij daarin de vervulling van het woord van Christus (Joh. 7: 38) ook in letterlijke zin: "wie in Mij gelooft, stromen van levend water zullen uit zijn buik vloeien.

De genezing van zieken door middel van linnen doeken die met de huid van de apostel in aanraking waren gekomen, is zeker iets wat in de hoogste graad opmerkelijk is. Is dat ook, zoals wij duidelijk kunnen zien, niet door Paulus aangeraden en bevorderd, dan moet hij er toch van geweten hebben. Zeker is de zaak niet te stellen in de categorie van relikwiëndienst, omdat  in  de  doeken  op  zichzelf geen  genees-  en  wonderkracht  moest  wonen,  zodat  die vandaar aan ieder genezing zouden hebben kunnen verschaffen ("de relikwiëndienst  in de Roomse kerk is niets dan een dode afgoderij, omdat zij a) het verwacht uit een dode hand en omdat zij b) het aanneemt met een dode hand. De genezing had de levende persoonlijkheid van  de  apostel  tot  voorwaarde  en  die  doeken  bezaten  slechts  een  wonderkracht,  als  zij rechtstreeks van hemzelf werden weggenomen. Zonder twijfel was ook het geloof van die zieken niet alleen de voorwaarde van hun vatbaarheid, maar ook de beweegreden tot die daad zelf, waarbij zeker de naam van de Heere Jezus in oprechte gebeden werd aangeroepen. Ook moet op het feit van het magnetisch rapport worden gelet als iets, dat verwant is met die bewerking van genezingen. Zeker blijft de indruk onuitwisbaar dat deze wijze van hulp de uiterste grenzen van christelijke wonderen toont en niet zonder gevaar, om in het magische te verdwalen, had mogen worden overschreden.

Hoe komen de mensen te Efeze ertoe de kledingstukken en juist die, die genoemd zijn, voor wonderdoende aan te zien? De vrouw die de bloedvloeiing had, in Matth. 9: 21vv., komt door gevoel van schaamte tot het aanraken van het gewaad van Christus, tot het aanraken van de zoom, vanwege de bijzondere heiligheid van deze laatste (Num. 15: 38; Matth. 23: 5). De Joden te Jeruzalem leggen hun zieken zo, dat de schaduw van Petrus over hen heengaat; de schaduw had ook volgens de geschiedenis en profetie van het Oude Testament de betekenis verkregen van een goddelijke werking van zegen (Ps. 105: 39 Jes. 4: 6). Wij weten nu uit de eigen mond van de apostel dat hij te Efeze zich bijzonder had ingespannen; hij had in het bijzonder ook met zijn eigen handen niet alleen voor zijn behoefte gezorgd, maar ook voor die  van  zijn  begeleider  en  helper,  zodat  wij  hem  hier  meer  dan  elders  moeten  zien  als buitengewoon door werk overladen. Bovendien moeten wij in aanmerking nemen dat bij de grote bevolking van Efeze, waarbij wij ook nog een grote menigte uit het gehele Aziatische gebied, waarin de werkzaamheid van de apostel doordrong, moeten rekenen, gemakkelijk een overgrote menigte van mensen kon zijn die genezing zochten en het daardoor voor velen onmogelijk was de persoon van de apostel aan te raken. In dergelijke gevallen lag voor de hand om voor zoveel ongelukkigen, die  met  goed geloof waren gekomen en niet  zonder hardheid weer met hun lijden konden worden weggezonden, een vergoeding te zoeken voor het gemis van de persoonlijke aanraking van de apostel. Zeker zal wel nauwelijks iets bij de apostel een zo sterke indruk maken als het werken met eigen handen voor de behoefte van hem en de zijnen. Dat namelijk hij, die door zijn woord en zijn wandel in zuivere liefde en onvermoeid geduld de duistere zielen verlichtte, de gebroken harten met vreugde en zaligheid vervulde,  de verdwaalde en verloren  mensenkinderen op  de weg naar  het  eeuwige leven leidde en niet alleen allen die bij hem waren, op zijn hart droeg, maar ook allen in de verste verte en in alle plaatsen, waar zij de Heere hun God aanriepen (1 Kor. 1: 2; 2 Kor. 11: 28vv., dat deze heilige bode van Christus tot de gehele heidenwereld voor zijn zorg en moeite niet het minste loon, zelfs geen vrij verblijf van de gemeente wilde aannemen, moest hen treffen. Dat  hij zich in de werkplaats begaf,  zich gordde en bij zijn handenarbeid  zijn zweet  liet vallen,  moest  zeker  bevreemden.  Nu  kan  men  zich  zeer  goed  indenken  dat  men  in  dit werkmanskleed, in dit storten van zweetdruppels de volle maat van buitengewone liefde en kracht vereerde, die in de apostel was geopenbaard. In zo’n verering en overgave aan de openbaring van goddelijke liefde en macht, in hem gewerkt, vroeg men om de doeken met het kostbare zweet en de gordels, die zijn lichaam aanraakten, als hij in zijn werk als tentenmaker was en werkte.

Het eigenaardige van de stad Efeze bestond in een grote verering van geheime wetenschap en kunst, in liefhebberij voor toveren en toverkrachten, zodat zij als de voornaamste zetel van magische  kennis  en  kunst  moest  worden  gehouden,  zoals  ook  "Efezische  woorden"  en "toverwoorden", "Efezische gezangen" en "toverzangen", "Efezische kunsten" en "magische kunsten"   uitdrukkingen  waren  van  gelijke   betekenis.   Vandaar   hielden  zich  de   grote thaumaturgen, bedriegers en tovenaars van de oudheid, bijv. de boven allen beroemde en beruchte Apollonius van Thyane, een tegenhanger van die Simon Magus in hoofdst. 8: 9vv. graag in deze stad op en verrichtten daar hun werk. Waar echter de dwaling, zelf bedrogen en weer bedriegend, zo met krachten en daden predikte, met krachten van een hogere wereld en met werken en daden, die haar grond zouden hebben in een bijzondere verbintenis met de goden en in een door deze verleende geheime kennis, die alleen het deel van haar lievelingen bleef, een kennis, die de natuur in haar diepste diepte begreep en haar in haar meest verborgen en sterkste krachten kon beheersen en ook het bestaan en de macht van de goden moesten openbaren  en  bewijzen,  daar  was  het  gepast,  ja  noodzakelijk,  dat  de  waarheid  zich openbaarde. Daar moest zij niet alleen in de eenvoudige, onopgesierde rede van een leer van het licht en van het leven zich vertonen, maar ook als in het bezit van een kracht boven alle

krachten, machtig ter overwinning in de glans van bovenmenselijke werken en daden zich vertonen en wel zonder enige gemeenschap aan menselijke mysteriën, zonder enig omhulsel als  van  een  geheim  en  met  besliste  verachting  van  alle  pronk  en  verblinding  door toverwoorden en ceremoniën. De waarheid was met het woord van haar leer in een strijd verwikkeld tegen die valse goden, die in het bijzonder in die toverkunst, die als hun dienst en met hun medewerking werd bedreven, zo onrein en wreed waren. Zij was zo werkzaam tot bevrijding van het menselijk geslacht en tot verheerlijking van de enige ware en enige goede God en van Hem, die Hij gezonden had en aan wie Hij de heerlijkheid had gegeven, van Jezus Christus. Eveneens moest zij ook door krachten en werkingen, door werken en daden in de naam van Jezus Christus deze voor heilig en goddelijk gehouden magie, die toverij van het heidendom in  haar  misleidingen  en  bedriegerijen  alsmede  in  al haar  werkelijke  daden  en wonderen bestrijden, verdringen, vernietigen; was dat ergens nodig dan was het te Efeze en daarom bleef het hier nog veel minder dan op andere plaatsen bij het woord en bij de leer alleen - krachten van de werken van de Heilige Geest, daden en wonderen van Gods macht en liefde  in  de  naam van  Jezus  Christus  bezegelden  en  verheerlijkten  hier  meer  dan  ergens anders de apostolische leer, of het evangelisch getuigenis. Hier uitte zich door de apostel Paulus een goddelijke wondermacht op het hoogst, zoals zij zich bij de eerste stichting van het christendom in de hoofdstad van de Joodse wereld door de apostel Petrus op gelijke wijze had geopenbaard.

Er komt echter nog één omstandigheid bij, waar niet aan voorbijgezien mag worden. Juist toen werd door de Judaïsten, over wie wij reeds bij hoofdst. 18: 23b Ac 18: 23 spraken, naast de   juistheid   en   het   heilzame   van   de   Paulinische   leer   ook   de   rechtmatigheid   en betrouwbaarheid van de apostolische waardigheid van Paulus op het hevigst aangevallen. Hoe dieper men hem vernederde, als één die eerst door mensen (de andere apostelen) en door een mens (Barnabas) tot een ambt was gekomen en daarin was ingeleid, des te hoger verhief men daarentegen Petrus; en evenals nu die Petrusverheffing reeds in de gemeenten te Galatië in volle gang was, zo zou die zich ook naar Korinthe verbreiden en daar haar verkeerd werk verrichten. Nu treedt de Heere zelf op als getuige voor de gelijkheid van Paulus en Petrus, daar  Hij  hem  dezelfde  wonderkracht  als  deze  verleent  (hoofdst.  5:  15v.);  ja  te  Efeze geschiedden grotere dingen dan eens te Jeruzalem en wat eens de schaduw van Petrus mocht bewerken, dat doen nu de zweetdoeken en gordels van Paulus; want Efeze, het middelpunt van de in het evangelie gelovende heidenwereld, is nu hoger geacht dan Jeruzalem, dat voor zijn grootste deel de Heiland verworpen heeft en Petrus moet als apostel voor de besnedenen terugtreden voor Paulus, de apostel voor de onbesnedenen (Gal. 2: 8). Letten wij op de uitdrukking  in  Gal.  4:  10  "jaren",  dan  blijkt  dat  de  brief aan  de  Galaten  gedurende  het Sabbatsjaar van de herfst 54 tot 55 n. Chr. (1 Makk. 6: 54 Aanm.) door Paulus moet zijn geschreven, dus vanuit Efeze en niet, zoals het gewone onderschrift zegt, vanuit Rome. Waar het  "aan  de  Galaten  gezonden  van  Rome"  gevonden  wordt,  is  dat  een  willekeurige toevoeging, voortgekomen uit de mening van de kerkvaders Theodoretus en Hiëronymus, die uit Gal. 4: 20; 6: 11 en 17 te mogen bewijzen dat de brief aan de Galaten de eerste van de apostel uit zijn gevangenschap te Rome geweest was, waarbij hij echter de eerstgenoemde tekst  op zeer bijzondere wijze verklaarde, (vellem nunc praesens esse, si confessionis me vincula non aretarent). Het verwijt in Gal. 1: 6 wijst er integendeel op dat de brief spoedig na het tweede oponthoud van de apostel, in hoofdst. 18: 23 meegedeeld, in Galatië is geschreven. Niet  lang  na  zijn  afreis,  merkt  P.  Lange  op,  waren  de  tegenstanders  achter  hem  en waarschijnlijk had hij zich nog niet lang te Efeze gevestigd, toen hij reeds bericht ontving van de gevaarlijke invloed, die de Judaïsten in de gemeente van Galatië verkregen hadden en zich daardoor genoodzaakt zag de scherpste brief te schrijven, die wij in de verzameling van zijn brieven vonden. Wij zien uit de aanvang zowel als uit het slot van de brieven en niet minder

uit zijn gehele houding dat de kerk van Galatië op het punt was om van het evangelie af te vallen, omdat zij op het punt stond zich aan de Judaïsten gevangen te geven en het geloof van de zaligheid te gronden op de besnijdenis en de wet. Reeds hadden enige christenen uit de heidenen de besnijdenis aangenomen, en roemden nu zelf de betekenis daarvan. De apostel ziet zich gedwongen over de dwaalleraars, voor zover zij in dat drijven volharden, de ban uit te spreken en aan de gemeenten zelf de vloek te verkondigen, waaraan zij,  door van het evangelie tot de wet af te vallen, zich hadden overgegeven. In hoofdst. 4: 21vv. toont hij aan hen, die onder de wet willen zijn, hoe juist uit de wet bleek dat een wettelijkheid van die aard geheel uitgesloten was van het ware nakomelingschap van Abraham. Die was voorafgebeeld door Hagar en haar zoon Ismaël en verdroeg zich dan ook met de grootste onwettigheid in de werkelijke werken van het vlees. Het is alsof de apostel er profetisch op gedoeld heeft dat het Joodse dode aanhangen van de wet zijn toppunt zou vinden in het Mohammedanisme.

Het is duidelijk dat dit gelukkig gevolg noch aan de zweetdoeken van Paulus zelf, noch aan de uitvloeisels van zijn lichaam was toe te schrijven. De apostel zelf was slechts een middel, waarvan  God  zich  bediende  om  zulke  wonderwerken  te  doen  gebeuren,  die  onder  de wonderwerken zelfs buitengewoon waren. God, die vrij is in Zijn bedoelingen, vrij in de wijze waarop Hij mensen Zijn gunstige hulp wil doen ondervinden, verkoos thans Zijn gezant op zo’n in het oog lopende wijze boven andere mensen te onderscheiden. Hiervoor was een zeer gewichtige reden. Efeze muntte destijds in velerlei soorten van bijgeloof boven andere steden uit. De geheime magische kunsten, waarzeggerij, duivelbannen, ziektebezwering, enz., werden  daar  door  heidenen,  ja  ook  door  Joden  bij uitstek  bemind  en  gepleegd.  Allerlei gewaande  wonderen  werden  daar  gedaan  en  geloofd.  Zoals  wij reeds  elders  zulke  valse wonderdoeners zagen optreden, zo was Efeze daarvan de verzamelplaats. Zou dus Jezus’ leer ook hier de overwinning  behalen op het  bijgeloof, dan waren er buitengewone wonderen nodig,  wonderen  in  de  naam  van  Jezus  verricht,  wonderen  waarbij  geen  zweem  van vermoeden  overbleef  dat  zij  door  enige  toverkracht  geschiedde,  wonderen  die  de  meest bekwame  en  geslepen  bedriegers  tot  hun  beschaming  tevergeefs  zouden  proberen  na  te bootsen.  Uit  dit  oogpunt  van  de  zaak beschouwd,  bespeuren wij hoe uitnemend wijs de goddelijke bedoeling bij de gemelde wonderen was.

13.  En  sommigen  van  de  omzwervende  Joodse  duivelbezweerders,  enige  Joodse  mannen zoals er zoveel als goochelaars en tovenaars in het Romeinse rijk rondzwierven ("Ac 13: 8, meenden iets te moeten ondernemen tegenover de grote daden, die Paulus in de naam van de Heere Jezus verrichtte en waardoor hij steeds grotere aanhang verkreeg. Dezen hebben het gewaagd de naam van de Heere Jezus bij wijze van een  toverformule waarvan zijgoede uitwerking verwachtten, als die naar de regels van hun kunst werd gebruikt, te noemen over degenen die boze geesten hadden en hun ter genezing gebracht werden, zeggende tot de boze geesten en de bezetenen: Wij bezweren u bij Jezus, die Paulus predikt, dat gij uitvaart.

14. Het waren nu, om dit eerst op te merken, daar het ten opzichte van de verhouding van de Joden  tegenover  de  prediking  van  het  evangelie  van  Jezus  Christus  vankarakteristieke betekenis is, zeven zonen van een zekere Sceva, een Joodse overpriester Ac 4: 7, die dit deden en wel in dit bijzonder geval, waarover nader in vs. 15vv. zal worden gesproken, twee van hen.

15.  Maar  de  boze  geest  in  de  bezetene,  waarover  nu  die  twee  de  naam  van  Jezus  als bezweringsformule gebruikt hadden, antwoordde door de mond van die man: Jezus ken ik en van Paulus weet ik, zodat ik zeker zou moeten uitvaren, als Paulus het mij in Jezus’ naam

gebood; Maar gij, wie zijt gij, die u voordoet als zijn gelijke en als mannen die eveneens in de kracht van de naam van Jezus tegenover mij staan? "

16. En de mens in wie de boze geest was, sprong door de drang en in de kracht van die geest op hen en overmeesterde hen, die beiden (dit woord staat er in enige handschriften bij), kreeg de overhand over hen, zodat zij naakt en gewond uit dat huis vluchtten, waar zij de bezwering hadden uitgesproken.

Ook  in  Klein-Azië  en  vooral  te  Efeze,  zwierven  toen  Joodse  Goëten  of  exorcisten  of bezweerders rond. Intussen werd ook, evenals in Samaria (hoofdst. 8: 9vv.) en overal, de kracht van de bezweerders, die voor een groot deel op misleiding berustte, gebroken, waar de goddelijke krachten van het evangelie werkzaam werden. Vandaar kwamen enigen van deze exorcisten op de vermetele gedachte om de naam van Jezus zelf tot  hun bezweringen te gebruiken. Die naam, die zij in godsdienstige en geestelijke zin verwierpen, wilden zij in de naam van de toverkunst tot hun voordeel gebruiken. Deze mensen waren nog wel de zonen van de Joodse overpriester, d. i. van een man van het hogepriesterlijk geslacht en wel zeven in getal. Zeven zonen van een Joodse overpriester (!), gezamenlijk als Goëten in den vreemde rondzwervend en gezamenlijk onwetend, ongelovig en slecht genoeg om de naam van Jezus te misbruiken voor een bezweringsformule, dit feit opent een diepe blik in het verderf van het Jodendom en tevens in de macht van het christendom. De Joden toch, die het christendom zozeer  haatten  en  in  het  bijzonder  Paulus,  in  nog  wel priesterzonen,  probeerden  om de uitkomst bezweringen uit in de naam van Jezus, die Paulus predikte. Als godsdienst was dit Paulinisch christendom hun het allergehaatste - voor hun voordeel erkenden zij het als een wereldse macht.

De zeven zonen van Sceva zijn de duistere evenknie van de 12 leerlingen van Johannes in vs. 1vv. ; hun zevental (vgl. Luk. 8: 2; 11: 26) wijst hen aan als verbonden in het boze.

De  12  leerlingen  van  Johannes  worden  door  hun  getal als  de  ware  stammen  van  Israël voorgesteld; deze Joodse exorcisten daarentegen als de zeven (hoofdst. 13: 19) verworpen volken van Kanaän.

Wij  herinneren  ons  daarbij  zo  menig  treurig  voorbeeld  van  de  satan  die  zich  achter priesterzonen verborgen heeft; zou dat niet alle predikers moeten opwekken om hun kinderen van de moederschoot aan door gebed aan Jezus’ hart neer te leggen?

Als  bij  de  woorden:  "wij  bezweren  bij  Jezus"  wordt  gevoegd  "die  Paulus  predikt",  dan geschiedde dat zonder twijfel omdat de naam van Jezus zo gewoon was en dit nu een nadere aanwijzing noodzakelijk maakte. Als de Christus erkenden deze Joden echter Jezus niet, zodat hun niets overbleef dan Hem aan te wijzen naar degene, die hem te Efeze met zoveel ijver verkondigde.

Terwijl zij met misdadige hand het tweesnijdend zwaard van de apostel zich aanmatigen, gaat het hun als een onbezonnen knaap die het zwaard van een held uit de schede trekt en er zichzelf mee verwondt, omdat hij er niet mee om kan gaan.

Wij hoeven er ons niet over te verwonderen dat Dr. Hauer niets historisch, nog minder een bewijs voor de goddelijkheid van het christendom in deze wondervolle gebeurtenissen kan vinden;  want  voor  zijn  gelijken  was  het  bewijs  niet  berekend,  zoals  dan  ook  onder  de Atheense Epicureeërs en Stoïcijnen niets van dien aard in hoofdst. 17: 16vv. wordt verteld.

Maar de wereld bestaat  gelukkig niet  alleen uit  filosofen, die wonderen loochenen en uit sceptische critici.

17. Door deze gebeurtenis werd de naam van Jezus duidelijk bewezen een naam boven alle namen te zijn, aan de wereld van de geesten bekend en door deze vermeden, niet te koop voor geld en niet ongestraft te misbruiken, maar vol kracht en leven voor allen die in Hem geloven. En dit werd aan allen bekend, zowel Joden als Grieken die te Efeze woonden; en er viel een vrees  over  hen  allen,  zodat  niemand  iets  tegen  de  zaak  van  het  christendom  durfde  te ondernemen, daar  men begreep dat het in de Onzichtbare zijn grond haden een machtige Beschermer in de hemelen. En de naam van de Heere Jezus werd groot gemaakt, toen die zich zo verheerlijkte, zowel aan Zijn belijders door hun overwinnen, als aan Zijn lasteraars door hun bezwijken.

18.  a)  En velen van degenen die reeds ten gevolge van Paulus’ vroegere  werkzaamheid geloofden, kwamen voor de apostelen hun schuld belijden, tengevolge van de vrees die over hen gekomen was, en uitspreken wat zij bedreven hadden; zij beleden voor anderen, om hen te waarschuwen tegen alle toverij, de zonde en het bijgeloof, dat hen vervulde voordat zij zich bekeerden.

a) Matth. 3: 6

19. Velen ook onder hen, van degenen die toverkunsten hadden uitgeoefend met spreuken en bezweringen,  brachten  de  boeken  bijeen,  de  geschriften,  waaruit  zij dat  bijgeloof hadden geleerd en die ze nauwlettend hadden bewaard. Zij dedendit volgens onderlinge afspraak op een bepaalde dag en een vaste plaats en verbrandden ze in tegenwoordigheid van allen tot een getuigenis tegenover de anderen, die zich nog met dergelijke dwaasheden bezig hielden. En om te kennen te geven dat  men  in  de zaken van de zaligheid  geen tijdelijk  verlies mag ontlopen,  berekenden  zij  de  waardedaarvan,  de  prijs,  die  de  boeken  bij  aankoop  gekost hadden en stelden die vast op vijftigduizend zilveren penningen (= f22. 500) Ex 30: 13.

Christus en Belial worden helaas (!) in onze christenwereld maar al te veel samengevoegd en samen gediend, hetgeen een volstrekte tegenstrijdigheid is. Wie met Mij niet is, zo heeft de Heere gesproken, die is tegen Mij en wie met Mij niet vergadert, die verstrooit. Laat maar de naam van Jezus Christus onze Heere werkelijk dierbaar voor ons zijn. Noemen wij die met eerbied in het geloof; zoeken wij ons heil alleen in Hem, die de enige Zaligmaker is en buigen wij onze knieën voor Hem, als voor onze Heere, in gehoorzaamheid van het geloof en de godzaligheid, dan zullen wij zeker van alle zonden, van alle werken van de Satan, van alle ellende en leed verlost  worden en in volle nadruk ondervinden dat  Hij de Almachtige en Algenoegzame is.

20. a) Zo verspreidde te Efeze in die twee jaar (vs. 10) het woord van de Heere zich met macht en nam de overhand, zodat naast het geloof van de gemeente ook de eerste liefde niet ontbrak (Openb. 2: 4).

a) Jes. 55: 11

De gebeurtenis werd tot een verschrikking, die het hele gebied van de Efezische magie en tovenarij deed beven.

Joden en Grieken waren even diep verstrikt in de toverkunst, waarop Efeze zich beroemde. Zij voelden zich getroffen op de wonderbaarste plaats van hun zondig leven. Wat zou er van hen worden als de boze geesten slechts voor één naam sidderden en die naam hun slechts vreselijk is in de mond van de gelovigen? Thans ondervonden zij iets van de duistere macht van  de  vorst,  die  in  de  lucht  heerst  (Ef.  2:  2)  en  het  licht  van  de  verlossing  van  zijn heerschappij scheen krachtig in hun donkerheid. Dat  waren dagen, waarin  Efeze krachtig werd bezocht, te vergelijken met de dagen dat Jeruzalem door het morgenlicht van de kerk werd beschenen en het volk grote achting voor de discipelen had (hoofdst. 5: 13).

De indruk van deze gebeurtenis was te vergelijken met het gericht over Ananias en Saffira, daar  zich  hier  eveneens  de  heiligheid  van  de  naam van  Jezus  openbaarde  tegenover  alle besmetting ervan met vleselijke gezindheid en onreinheid.

Het  is  bekend  hoe  moeilijk  het  gebied  van  het  bijgeloof  overal  door  de  geest  van  het evangelie veroverd wordt; hoe overal onder alle volken, die het evangelie belijden, talloze sporen van het oude heidense bijgeloof steeds voortgaan, deels onder een christelijke schijn verborgen, deels openlijk. Het is dus niet te verwonderen dat te Efeze, waar het Aziatische en Griekse volksleven vermengd was, een bijzondere geneigdheid bestond tot werken en kunsten van de duisternis, velen gevonden werden die wel door het evangelie waren gewonnen, maar zonder  dadelijk  die verkeerdheid  geheel  en  al in het  binnenste los te laten.  Juist  bij hen openbaarde zich nu natuurlijk het sterkst die feitelijke scheiding tussen het geloof in Jezus en het bijgeloof in demonische krachten, die de boze geest aan die exorcisten had volbracht en juist in deze werken openbaart  zich het duidelijkst het goddelijk doel bij de buitengewone wonderdaden van Paulus te Efeze. Inderdaad is daarin ook de overwinning van het geloof over de macht van het bijgeloof, die door de wonderdaden van God was ingeleid, op een waarlijk grootse wijze door de gemeente te Efeze zich toegeëigend. Een definitiever vaarwel zeggen van het bijgeloof dan dat zij die zich met de werken van de duisternis hadden bezig gehouden, de toverboeken brachten en verbrandden, kon er niet zijn. Ten eerste was deze belijdenis hier met een werkelijke reiniging van die zonde verbonden; in zoverre dat hetgeen deze eigenaardige zonde tot voortdurend voedsel verstrekte, aan het vuur werd overgegeven. En vervolgens komt  hier  dat  afstand  doen  van  de zonde tevens voor  in die reinheid  en grondigheid, dat ook de gelegenheid om anderen aanleiding tot zonde te geven onder geen geringe zelfverloochening wordt afgebroken. Lukas heeft uitdrukkelijk aangewezen op hoe hoge waarde de verbrande boeken geschat zijn. Daarmee moet ons worden voor ogen gesteld dat ieder toverboek een kapitaal was, zodat, als iemand het niet meer voor zichzelf wilde gebruiken,  hij  het  gemakkelijk  zou  hebben  kunnen  verkopen;  want  de  Efezische  boeken hadden tot in de verste streken een grote naam en er was grote vraag naar. Hoe zuiver en volkomen is dus de verwerping die liever een aanzienlijke winst loslaat om geen aanleiding te geven tot ergernis en verleiding!

Met nadelige boeken is de wereld nog altijd tot haar oordeel overstroomd; men moest vaker zo’n verbranden laten plaatshebben.

Wij spraken reeds bij vs. 10 van een reis naar Korinthe en Kreta, die Paulus gedurende de tijd van zijn oponthoud te Efeze had gemaakt en waarover hij omstreeks 5 maanden had gedaan. Reeds gaf de "Handelingen van de Apostelen", als dit boek van een 2 1/4 en daarna van een 3 jarig verblijf van de apostel te Efeze spreekt (vs. 8 en 10, vgl. hoofdst. 20: 31), aanleiding om zo’n  tussenreis  te  veronderstellen.  Uit  de  brieven  komen  daarbij  nog  een  menigte  van aanwijzingen,  die  ons  noodzaken  dat  aan  te  nemen.  Wij  zullen  die  echter  niet  allen afzonderlijk aanvoeren, maar ons tot twee van deze beperken, die alleen reeds de zaak zeer

duidelijk maken. 1) In 2 Kor. 12: 14 en 13: 1v. de apostel dat komen naar Korinthe, dat hij in de tijd dat hij de brief schrijft, van plan is, zijn komen "voor de derde keer". Het is duidelijk dat  die komst  bedoeld is,  die in vs.  21v.  door  hem was voorgenomen en voorbereid  en vervolgens in hoofdst. 20: 1v. ten uitvoer is gebracht. In hoofdst. 18: 1-18 nu hebben wij hem voor de eerste maal in die stad van Griekenland gezien - wanneer zou hij dan voor de tweede maal daar geweest zijn? Het is duidelijk dat dit op geen andere tijd kan geweest zijn dan toen hij zich te Efeze ophield. 2) Evenals in 1 Tim. 1: 3 spreekt dat hij Timotheüs te Efeze heeft achtergelaten, toen hij naar Macedonië was gegaan, zo herinnert hij in Tit. 1: 5 Titus eraan dat hij hem op Kreta had achtergelaten, opdat hij terecht zou brengen wat nog ontbrak. Nu is er, zoals  wij later  zullen  zien,  geen  zendingsreis  meer  na  de  gevangenschap  van  de  apostel gedurende twee jaar te Rome, (hoofdst. 28: 30) maar op deze gevangenschap volgde reeds zijn marteldood; derhalve moet gedurende het oponthoud te Efeze een reis over Macedonië hebben plaatsgehad en zoals uit de onder No. 1 aangehaalde plaatsen uit de tweede brief aan de Korinthiërs blijkt, over Korinthe naar Kreta en wel ten dienste van de zending. In vs. 21 heeft Paulus weer het voornemen om door Macedonië in Achaje (alsook naar de hoofdstad Korinthe) te reizen. Op deze plaats is echter Jeruzalem zijn doel, naar Efeze zal hij nu niet weer komen, zoals hij dat ook in hoofdst. 20: 25 voor de oudsten uitspreekt. Bij de reis door Macedonië en Achaje daarentegen, waarvan hier gesproken wordt, is hij zeker naar Efeze teruggekeerd overeenkomstig zijn voornemen, dat hij in 1 Tim. 3: 14v. te kennen geeft. Wij zullen wel niet mistasten als wij de tijd van het einde van mei tot het einde van oktober van het jaar 56 n. Chr. voor de vijf maanden houden waarin de apostel van Efeze verwijderd was. Alles wat in vs. 1-19 van ons hoofdstuk is meegedeeld, viel zonder twijfel nog voor in de eerste zes maanden van het einde van september tot Pasen van 55. De prediking van het evangelie, die tot hiertoe reeds veel te Efeze had teweeggebracht, behaalde nu vandaar de ene overwinning na de andere. Zoals vs. 20 zegt, er werden steeds meer mensen en vooral uit het getal van de heidenen, aan de christelijke gemeente toegevoegd. Maar Paulus, die eerst alleen behalve Titus ook Timotheüs tot helper Ac 18: 23 had en naast Aquila en Priscilla (1 Kor. 16: 19 Rom. 16: 3), minstens de twaalf bekeerde leerlingen van Johannes (vs. 7) tot bevorderaars van zijn werk had gehad, verkreeg langzamerhand een zeer aanzienlijke schaar van vrienden en helpers, zodat omstreeks Pinksteren van het jaar 56 in de gemeente, die nu wel reeds duizenden leden telde, hem zeer veel meewerkende handen ten dienste stonden, die zich deels en voornamelijk uit de Efeziërs zelf, deels uit andere plaatsen van Azië hadden aangeboden. Nemen wij hier dadelijk de tijd bij, waarin de apostel na de afwezigheid van vijf maanden (eind okt. 56 tot Pinksteren 57 n. Chr.) weer te Efeze was, dan vinden wij in de Handelingen van de Apostelen en in de apostolische brieven de volgende namen: Artemas (Artemidorus Tit. 3: 12); Onesiforus (2 Tim. 1: 16vv. ; 4: 19); Sosthenes (1 Kor. 1: 1); Trofimuns (hoofdst. 20: 4; 21: 29; 2 Tim. 4: 20, Tychicus (hoofdst. 20: 4 Ef. 6: 21v. Kol. 4: 7v. ; 2 Tim. 4: 12 en Zenas (Tit.  3:  13).  Behalve deze helpers worden als afvalligen en tegenstanders vermeld Alexander, Hermogenes, Hymeneus, Filetus en Fygellus (1 Tim. 1: 20; 2 Tim. 1: 15; 2: 17; 4: 14), waaronder gemakkelijk vroeger deze of gene eveneens een helper van de apostel kan geweest zijn. Het stond er zeker in de zomer van het jaar 56 allemaal niet meer zo goed voor als het volgens dit vers nog voor een tijd was, toen Paulus in gemeenschap met Titus, die toch sedert hoofdst. 18: 23b zijn bestendige leidsman en helper was geweest, Efeze verliet en zich via Macedonië naar Korinthe begaf. Afval van de zuivere leer en voorliefde voor spitsvondige speculaties over allerlei geheimen, met name over de geestenwereld en haar trappen en orden, bovendien  een  valse  ascese  en  overdreven  verheffing  van  de  voortreffelijkheid  van  de mozaïsche wet dreigden door de beroering van joods-christelijke partijhoofden, waaronder Hymeneus en Alexander een bijzondere rol speelden (1 Tim. 1: 20), in het gemeentelijke leven binnen te dringen en het te vernietigen. Daar intussen voor het ogenblik nog slechts het gevaar van zo’n achteruitgang dreigde, maar deze zelf nog niet aanwezig was, kon de apostel

zich aan de ene kant  tevreden stellen met  de excommunicatie  van de  zo-even genoemde hoofdleiders en de achterlating van Timotheüs. Hem drong aan de ene zijde de zorg voor de gemeenten in Judea, die onder het slechte bestuur van de landvoogd Felix (Aanh. II d. No. 1) in steeds grotere financiële nood raakten, om een collecte in Macedonië en Achaje te houden, aan de andere zijde de zorg over de toestanden te Korinthe, die nog veel erger en dreigender waren dan die te Efeze, tot een reis om deze stad te bezoeken. Wat hij nu te Korinthe voor ogen zag, bezwaarde hem het hart des te meer (2 Kor. 2: 1; 12: 21) hoe onvermogend hij er zich ook voelde, om nu reeds met alle nadruk van zijn apostolische autoriteit tussenbeide te treden; want juist deze autoriteit was zeer diep, zelfs nog dieper dan een jaar geleden in Galatië, geschokt. Uit  zijn bezwaard hart  is toen de eerste brief aan Timotheüs gevloeid, waarin hij deze voorschrijft hoe hij zich moet gedragen wanneer Paulus zelf afwezig moest zijn (1 Tim. 2: 4vv. ; 3: 14v. en die nu zijn hoofddoel erop heeft gericht een ontwikkeling van de te Efeze aanwezige beginselen en aanleidingen tot zo’n bederf als reeds bij de Korinthiërs aanwezig was, zo mogelijk van de Klein-Aziatische kerk af te houden. Vandaar toont deze brief in vele bijzondere punten zoveel verwantschap met de voor ons nog bewaarde brieven aan de Korinthiërs, dat men gedeeltelijk reeds tot de gedachte is gekomen dat zij niet zozeer een instructie van Timotheüs is voor zijn bestuur als apostolisch vicarius te Efeze, waar hij is achtergebleven, alswel een instructie voor hetgeen hij te Korinthe moest doen, waarheen de apostel hem had gezonden. Nadat hij de brief had geschreven, vertrok Paulus, vergezeld van Titus uit Korinthe, dat hij ditmaal slechts in het voorbijgaan had kunnen bezoeken (1 Kor. 16: 7) en ging zuidoostelijk naar het eiland Kreta en stichtte daar een gemeente. De bevolking van het  eiland stond juist  met  Efeze sedert  oude tijden veel te zeer  in nationaal godsdienstig verband en in handelsverkeer, dat hij deze niet zou hebben aangezien als behorend tot zijn arbeidsveld, en mede tot de kerk zou hebben getrokken. Intussen was de tijd die hij daaraan kon geven, toch slechts zeer kort. Tot een gehele reorganisatie van de gemeente bracht hij het niet en zo liet hij voor dit doel, toen hij eind oktober van het jaar 56 naar Efeze terugkeerde, Titus op  Kreta achter; hij voelde zich echter  spoedig na het  begin  van het  jaar  57,  dus omstreeks het midden van zijn nu vijf maanden lange oponthoud te Efeze geroepen hem van hier in de Brief aan Titus een dergelijke instructie te geven, als zeven maanden geleden uit Korinthe aan Timotheüs in de aan deze gerichte eerste brief, aangezien de omstandigheden te Korinthe het  hem niet mogelijk maakten volgens zijn oorspronkelijk plan (2 Kor. 1: 15v.) spoedig weer  zelf naar Kreta te komen (vgl. de nadere mededelingen in de bijlage tot II Aanhangsel).  Daarin  stelt  hij  (3:  12)  zich  voor  het  einde  van  het  lopende  jaar  een overwintering  te  Nikopolis  voor  en  hij  kiest  zich  daarvoor  een  dergelijk  arbeidsveld  als vroeger op Kreta. Evenals toch het laatste als het ware een gedeelte vormt dat bij Efeze hoort, desgelijks hoort het eerste bij Korinthe en Achaje. Nikopolis (nu Preves a) was door Augustus gebouwd tot gedachtenis aan zijn overwinning bij Actium (2 sept. 31 v. Chr., zie Slotwoord op 1 Makk. No. 9d), op de plaats waar hij zijn leger had gehad. Dat was verheerlijkt door de spelen, die bijna met de Olympische waren gelijk gesteld. Het was een stad door Romeinse volksplanters en door talrijke Griekse bewoners van de nabijgelegen steden, die gedwongen werden   hun   woonplaats   te   verlaten,   sterk   bevolkt,   een   Romeinse   kolonie   aan   de Noordwestzijde  van  de  Ambracische  zeebaai  zeer  gunstig  gelegen,  de  hoofdstad  van Acaruanië en van zuidelijk Epirus. Het was naast Korinthe de residentie van de proconsul van Achaje, de meest betekenende stad van het zeer verwoeste Griekenland. Voor de reis door Macedonië  en  Achaje,  die  later  (bij  vs.  21)  in  aanmerking  komt,  was  dit  enigszins  het middelpunt, aan de ene kant de slotsom van het werk dat zich over Macedonië tot in Illyrië uitstrekte (Rom. 15: 19), aan de andere kant ook een wachttoren voor de apostel, om op het juiste tijdstip zich weer naar Korinthe te begeven dat hij dan ook in de laatste maand van het jaar 57 werkelijk bereikte en waar hij drie maanden vertoefde (hoofdst. 20: 2), zoals hij aan de gemeente in 1 Kor. 16: 6 had aangekondigd. Naar deze wachtplaats nodigde hij dan reeds

Titus uit, voor het moment waarop hij hem door Artemas en Tychicus zou laten halen en in Kreta zou laten aflossen, zodat hij op zijn tegenwoordig station nog een werkzaamheid van ongeveer  3/4  jaar  zou  hebben  verricht.  Maar  niet  lang  daarna,  toen  Paulus  door  de schriftgeleerde Zenas en door Apollos (die tot hem naar Efeze was gekomen), wiens spoedige terugzending hij vroeg, zijn brief aan de geadresseerden had bezorgd, veranderde alles ten opzichte van hem ten gevolge van de handelwijze in de zaken te Korinthe, die een andere was dan de apostel had gewild. Hier valt nu de eerste brief aan de Korinthiërs in, die eerst door ons moet worden beschouwd, voordat wij tot een overzicht van de vele in elkaar grijpende omstandigheden zullen kunnen komen. Deze brief is omstreeks Pasen (7-14 april) van het jaar 57 geschreven (1 Kor. 5: 6vv.). Paulus geeft daar te kennen dat hij dacht nog tot Pinksteren te Efeze te blijven en verzocht de Korinthiërs Timotheüs vriendschappelijk op te nemen, die hij langs een omweg tot hen had gezonden, terwijl hij tevens verklaart waarom hij liever niet voor de zending Apollos gebruikt, die hun zeker wel liever zou zijn geweest (1 Kor. 16: 8vv.). Dit  is nu  het  tijdstip  waarin het  bericht  van Lukas in de volgende  afdeling  ingrijpt.  Wij moeten hier alleen nog vooraf opmerken dat Erastus, die door Lukas mede genoemd is, zeker de in Rom. 16: 23 genoemde rentmeester van de stad Korinthe is (vgl. Tim. 4: 20) en Lukas niet de zending van de beiden naar Korinthe beschrijft, maar zich bezighoudt met hun zending naar  Macedonië,  waarlangs zij volgens  de opdracht  naar  Achaje moesten reizen.  Met  de moeilijkheden te Korinthe houdt hij zich verder zo weinig bezig dat wij er niets van zouden weten,  indien  wij niet  naast  de  Handelingen  tevens  de  beide  brieven  aan  de  Korinthiërs konden inzien. Om reden dat hij slechts een geschiedenis wilde schrijven van de ontwikkeling van de apostolische kerk in het groot, is hij ook de boven besproken tussenreis van de apostel naar  Korinthe en Kreta geheel  met  stilzwijgen voorbijgegaan en heeft  hij nog veel meer onvermeld gelaten, dat nu op grond van de apostolische brieven moet worden aangevuld, een aanvulling zeker, die haar grote moeilijkheden heeft.

E. Vs. 21-20: 2 Lukas verplaatst ons hier aanstonds naar de laatste tijd van Paulus’ verblijf te Efeze, als hij reeds voorbereidingen maakt voor een reis door  Macedonië en Achaje naar Jeruzalem en van plan is om na het volbrengen van die reis het evangelie ook te Rome, de hoofdstad van de toen bekende wereld, te prediken. In die tijd valt een oproer, veroorzaakt door  de  goudsmid  Demetrius,  de  vervaardiger  van  zilveren  beeldjes  van  de  Efezische Dianatempel.  Het  doel van dat  oproer  was door  een volksbesluit  een verbanning  van de christenen uit de stad te verkrijgen, maar ten gevolge van verkeerd aanleggen van het plan aan de ene zijde en juiste ambtsvervulling van de stadssecretaris aan de andere zijde mist dit zijn doel, zodat de apostel in alle rust en op de eens door hem vastgestelde tijd de stad verlaat en, na Macedonië doorgereisd te zijn, op zijn tijd ook in Griekenland aankomt, waar hij drie maanden te Korinthe verblijft.

21. a) En toen deze dingen, die in vs. 1-20 zijn meegedeeld, volbracht waren en dus in de tijd van 2 jaar en 11 maanden de kerk van Christus te Efeze nu zover was gevestigd, nam Paulus in het begin van het jaar 57 voor in de Geest, omdat een langere tegenwoordigheid hem niet noodzakelijk voorkwam, om door Macedonië en Achaje naar Jeruzalem te reizen. Hij wenste in  die  beide  landen  de  gemeenten  te  bezoeken  en  in  de  nabijliggende  landstreken  het evangelie te brengen (hoofdst. 20: 1vv. Rom. 15: 19 Tit. 3: 12), maar vooral wilde hij een inzameling doen voor de gemeenten in Judea, die gedurende het bestuur van Felix (Aanm. II. d. Nr. 1) in zeer treurige toestand waren (Rom. 15: 26vv. ; 1 Kor. 16: 1vv. ; 2 Kor. 8: 1vv). Vervolgens   wilde   hij   de   collecte   overbrengen   en   in   de   tempelstad   het   nabijzijnde Pinksterfeest van het jaar 58 (hoofdst. 24: 17; 20: 16) vieren. Hij gaf dat voornemen te kennen en zei tot zichzelf en tot degenen die bij hem waren: "Nadat ik daar te Jeruzalem geweest zal

zijn, moet ik ook Rome zien, zoals mijn bewustzijn van de raad en wil van de Heere mij duidelijk zegt" (hoofdst. 23: 11 Rom. 11: 9vv. ; 15: 23vv.).

a) Gal. 2: 1

22. En toen hij, om de collecte voor te bereiden, waartoe hij ook reeds in de gemeenten van Galatië werkzaam geweest was, waarschijnlijk door middel van Silas (1 Kor. 16: 1), twee van degenen die hem dienden naar Macedonië  gezonden had, namelijk Timotheüs, zijn helper sedert hoofdst. 16: 1vv. en Erastus, de "rentmeester van de stad" (Rom. 16: 23), bleef hij zelf een tijd lang in Azië. Zij moesten zich van Macedonië naar Achaje begeven en te Korinthe werkzaam zijn om het vertrouwen te herstellen van het deel van de gemeente dat tegen hem was opgezet (1 Kor. 4: 17; 16: 10vv.). Die afzending had plaats in de eerste maanden van het jaar 57. Van Efeze arbeidde intussen de apostel nog verder in die streken van Azië (1 Kor. 16: 9), daar hij tot aan die tegen Pinksteren voorgenomen reis (vs. 21) nog ongeveer over een vierde  jaar  beschikte,  waarin  vervolgens  de  eerste  brief  aan  de  Korinthiërs  valt  met  de omstandigheden, die tot deze aanleiding geven en de maatregelen, die dievergezelden Ac 19: 20.

Het werk van de apostel te Efeze was volbracht. Weer lag een stuk van de hem opgedragen wedloop achter hem. Lukas laat ons de betekenis van de gemeente te Efeze opmerken, als hij vertelt hoe de apostel na de stichting en bevestiging van de gemeente de tijd gekomen zag dat zij zou uittrekken in de verte, waarheen de Heere Hem had gewezen (hoofdst. 22: 21). Op de brug tussen oosten en westen was in de Efezische gemeente een krachtige verbinding ontstaan van de kerk, die zich van Jeruzalem naar Rome wendde en hier van Efeze wendt Paulus een blik voorwaarts naar Rome, doch niet zonder nog eens terug naar Jeruzalem te zien.

Het   reisplan  van  de   apostel  te   Efeze   uitgesproken,   omvat   allereerst   Macedonië   en Griekenland, maar vervolgens ook Jeruzalem en Rome. Evenals de Verlosser, toen Zijn tijd vervuld werd, Zijn aangezicht wendde om daar Jeruzalem te reizen (Luk. 9: 51), zo wendt Paulus zich ook steeds terug naar de stad, waar de Heere gekruisigd is en waar Hij Zijn eerste gemeente heeft gesticht. Maar zijn blik en zijn verlangen gaan verder uit naar Rome en wel "in de Geest" ten gevolge van goddelijke leiding en mededeling. Wat Jezus hem rechtstreeks na zijn bekering had laten meedelen en waartoe Hij hem bestemd had (hoofdst. 9: 15; 22: 21 dat verheft zich ten gevolge van een zelfstandig besluit aan zijn eigen ziel als een goddelijke noodzakelijkheid.

Als gezegd wordt: "Paulus nam voor in de Geest", dan moeten wij daaronder zonder twijfel niet verstaan een aanwijzing van de Geest, zoals hij die bij zijn eerste verblijf in dat gebied ontving (hoofdst. 16: 6vv.); ook geen gewone menselijke gedachte, geen gewoon besluit, maar  integendeel  een  daad  van  het  innerlijke  leven,  waarin  de  werkzaamheid  van  de goddelijke Geest zich met de werkzaamheid van Paulus’ geest verenigd heeft. Door de leiding van de Heere, die hem steeds meer aan zichzelf overlaat, is hij ook ten opzichte van het inzicht in de ontwikkeling van de kerk steeds mondiger geworden en zelfstandiger; hij voelt zich dientengevolge evenzeer vrij om zich te bewegen en zelf te arbeiden, als hij weet dat hij door God geleid en gericht wordt.

Geen Alexander, geen Caesar, geen andere held haalt het in grootheid van het hart bij deze kleine Benjamin. De waarheid van Christus, het geloof in Hem, de liefde tot Hem heeft zijn borst ruim gemaakt als een ruime zee.

Jeruzalem en Rome, de beide steden van lijden en martelen voor deze getuige van Jezus, blijven hem onder al zijn verandering steeds voor het gezicht. Dat was zijn loopbaan, hem door de Heere voorgehouden, een loopbaan die hij in de geest steeds tegemoet ging, evenals Jezus Zijn kruis en Zijn dood.

Met  profetische blik  ziet  hij zich tevoren in Rome; maar  de manier  en wijze waarop  hij spoedig in werkelijkheid daar zou komen, was een geheel andere dan hij gedacht had.

Zonder twijfel werd ten gevolge van Paulus’ arbeid vroeger en later in Azië, daar hij nog een poos te Efeze bleef met het oog op deze streek, de basis gelegd voor de zeven gemeenten, die in Openb.  2 en 3 worden:  behalve Efeze ook  Smyrna,  Pergamus,  Thyatire,  Filadelfia en Laodicea. Zeker schijnt dit kerspel reeds bij de afzending van de brief aan de Efeziërs geheel gevormd geweest te zijn.

De apostel had ook, zoals hij dat in hoofdst. 20: 18vv. uitdrukkelijk zegt, vele vervolgingen van de kant van de Joden te verduren. Daarop slaat zeker wel de mededeling in Rom. 16: 3v. dat Aquila en Priscilla voor het leven van de apostel hun hals hadden gesteld, wat volgens de omstandigheden te Efeze kan hebben plaatsgehad en als nu in vs. 23vv. de aanval, die vanaf het  begin  tegen  Paulus  was  gericht  en  slechts  toevallig  al  zijn  metgezellen  trof,  van  de heidense Demetrius en zijn arbeiders uitging, dwaalt men toch zeker als men meent dat de Joden daaraan geen deel hadden.

23. a) Maar omstreeks die tijd, toen Paulus na het wegzenden van Timotheüs en Erastus nog een poos in Azië verbleef, ontstond er geen kleine beroerte, vanwege de weg van de Heere, een   bedenkelijke   rustverstoring,   veroorzaakt   door   de   uitbreiding   van   de   christelijke godsdienst (hoofdst. 9: 2).

a) 2 Kor. 1: 8

Daar de eerste brief aan de Korinthiërs omstreeks Pasen van het jaar 57 geschreven is (1 Kor. 5: 8), maar Paulus slechts tot aan Pinksteren te Efeze dacht te blijven (1 Kor. 16: 8), moet, daar die brief wel van grote strijd (vgl. vooral 1 Kor. 15: 23), maar niets van oproer meldt, het hier meegedeelde oproer te Efeze tussen Pasen en Pinksteren van dat jaar hebben plaatsgehad.

Dat  de apostel  ook  niet  vroeger  dan hij zich had  voorgenomen,  namelijk  pas omstreeks Pinksteren van Efeze is weggegaan (hoofdst. 20: 1), blijkt  uit  enige aanwijzingen van de tweede brief aan de Korinthiërs en vooral uit de hele verhouding van de tweede brief tot de eerste.

Wij hebben in de hele gebeurtenis,  die  in  hetgeen volgt  wordt  meegedeeld,  het  duidelijk bewijs dat  ondanks de gezegende en ijverige werkzaamheid van de apostel te Efeze,  het heidendom nog geenszins gebroken was; want  de stad vertoont  zich in deze ogenblikken geheel als een heidense en de beginselen van het leven van het geloof en van de Geest zijn geheel en al verborgen. Evenzo wordt in het fanatieke geroep van de gehele bevolking: "groot is de Diana van de Efeziërs" openbaar hoe bij alle vatbaarheid voor het evangelie toch ook een vijandig, tegenstrevend en wild opbruisend element in het heidendom aanwezig is. Lukas wil ons, zoals duidelijk blijkt, niet door de landen en steden van het heidendom heenleiden, zonder op de duistere afgrond gewezen te hebben, waaruit door de kerk van Christus veel treurig en bloedig leed is ontstaan.

Als Paulus op het punt staat zijn reis te beginnen, laat God hem nog vooraf een oproer en een vervolging te Efeze ondervinden, opdat hij van alle plaatsen de lidtekenen van het lijden van Jezus zal meedragen en bij de zegen, die de Heere Hem schenkt, ook Zijn kruis Hem zal mogen nadragen.

24.  Want  iemand,  genaamd  Demetrius,  een  zilversmid,  die  kleine  zilveren  tempels  als afbeeldingen van de grote tempel van Diana, die zij te Efeze had, Ac 19: 1 maakte, a) bracht die aan de mannen van het vak, de kunstwerkers, die in zijn fabriek waren, geen klein winst toe. Zijn werk ging overvloedig van de hand, zodat hij zijn medearbeiders een rijk loon kon geven.

a) Hand. 16: 16

25. Hij riep dezen bijeen, met de handwerkers in dit vak, de mindere werklieden, en zei: Mannen! gij weet, dat wij uit deze winst, uit deze handel die wij sedert lang met zilveren tempelafbeeldingen drijven, onze welvaart hebben.

26. En gij ziet en hoort nu, wat deze laatste jaren betreft, dat deze Paulus veel volk, niet alleen van Efeze, maar ook bijna van geheel Azië overtuigd en van de dienst van de godin afgekeerd heeft, door te zeggen dat het geen goden zijn, die met handen a) gemaakt worden (hoofdst. 17: 29; 1 Kor. 8: 4

a) Ps. 115: 4 Jer. 10: 3

28. Toen zij, de kunstwerkers en arbeiders, dit nu hoorden, werden zij vol van toorn tegen deze Paulus, die hun als een zo verachtelijk en gevaarlijk man werd afgeschilderd en riepen: Groot is de Diana van de Efeziërs en nooit laten wij toe dat haar majesteit wordt aangetast!

Volkomen naar het leven geschilderd! Wat de slimme Demetrius door zijn rede onder de mensen  heeft  geworpen,  dat  heeft  gebrand.  Wat  hij  hun  in  het  oor  heeft  gezegd,  dat schreeuwen zij van de daken: "Groot is de Diana van de Efeziërs! Weg met haar vijanden, dood aan de ketters! Met dat besluit stormen zij uit de arbeidersvergadering de straten op en gaan nu brullend door de stad.

29. En de hele stad, waarin de opgeruide menigte van kunstwerkers en arbeiders de straten doortrokken, werd vol verwarring, waarbij niemand echt wist wat er toch eigenlijk te doen was.  En zij,  de samengelopen volksmenigte,  liepen met  een gedruis eendrachtig naar  het theater. Zij gingen naar het theater, waar men gewoonlijk de volksvergaderingen hield, om daar de zaak door een openlijke behandeling tot beslissing te brengen en sleurden a) Gajus en Aristarchus met  zich  mee,  Macedoniërs, reisgenoten van Paulus, om tenminste iemand te hebben tegen wie de aanklacht kon worden gericht.

a) Hand. 20: 4; 27: 2

30. En toen Paulus tot het volk wilde gaan, in de volksvergadering die men in het theater zou houden, om zich daar aan de zijde van zijn beide reisgenoten te plaatsen, lieten de discipelen, de christenen van Efeze, zovelen als er bij hen waren, het hem niet toe.

31. En sommigen ook van de oversten van Azië, van de zogenaamde Asiarchen, d. i. van de hoofden  van  heilige  spelen  in  Azië,  die  vrienden  van  hem  waren,  zonden  hem  de

waarschuwing dat hij zich niet in het theater zou begeven, omdat hij daardoor de zaak slechts erger zou maken en de hele zaak wel spoedig zou zijn uitgedoofd.

32. In het theater nu ging het vreemd toe. De een riep dit, de ander wat anders, want de vergadering was verward en het  grootste deel wist niet om welke zaak zijsamengekomen waren,  zodat  de  kanselier  of  stadssecretaris  (vs.  35),  die  zich  naar  de  vergadering  had begeven, geen zaak ter behandeling, noch enige aanklacht kon worden voorgelegd.

33. En zij deden Alexander uit de schare naar voren komen, de Joden schoven hem naar voren,   opdat   deze  de  oorzaak  en  het   doel  van  de  vergadering  zou  meedelen.   En Alexanderwenkte met de hand ten teken dat hij nu wilde spreken en men dus stil moest zijn (hoofdst. 12: 17; 13: 16; 21: 40 ; hij wilde bij het volk verantwoording doen en meedelen waarom die oploop had plaatsgehad.

34. Maar toen zij uit zijn houding en klederdracht opmaakten dat hij een Jood was, ging er één geroep van allen op, omgeveer twee uur lang: Groot is de Diana van de Efeziërs!

Dat de oproerige menigte naar het theater stroomt, heeft vooral zijn reden in het feit dat men in Griekenland overal de ruimte van het theater voor volksvergaderingen gebruikte. Te Efeze bevond dit zich aan de voet van de berg Prion en behoorde tot de kolossaalste gebouwen van dien aard; het had een doorsnede van 660 voet en kon een menigte van 50. 000 toeschouwers bevatten. Men moet onze geschiedenis dus niet zo opvatten alsof men met een volksoploop had te doen, waarbij men een volksgericht tegen de beiden, die men voortsleepte, had willen volvoeren. Zij moesten voor een gewone volksvergadering gebracht worden en op grond van een  besluit  van  deze  moest  een  verbanning  (hoofdst.  13:  50)  worden  verkregen,  die  de christenen in het algemeen gold. Voor een juist  begrip  van het bericht dat voor ons ligt, moeten de beide begrippen "gemeente" (vs. 32 en 39v. ekklhsi a) en "volk" (vs. 30 en 33 dhmov) nauwkeurig worden onderscheiden van het volk, in de zin van volksmenigte (vs. 33 en 35 oclov).  De gemeente of het  volk,  in de eerstgenoemde  zin,  is de stemgerechtigde burgerij onder  haar  hoofden  samengekomen,  de  vergadering  die  zekere  rechten  heeft  en volgens bepaalde vormen wordt samengeroepen. Zo’n vergadering was natuurlijk door de volksmenigte, die in het theater was samengedrongen, geenszins verkregen; integendeel, zoals de kanselier of de staatssecretaris in zijn rede (vs. 35vv.) dat ook te kennen geeft, mocht deze samengestroomde,  oproerige  menigte  niet  besluiten  en  ondernemen,  zonder  zich  bloot  te stellen aan het gevaar door de Romeinse stadhouder wegens oproer en opstand tot rekenschap te worden geroepen. Een "wettelijke vergadering" of gewone samenkomst van de gemeente (vs. 39) kon alleen hij zelf samenroepen. Hij kon echter ook, omdat het een zaak scheen te zijn waarbij een dadelijk beraadslagen en handelen geëist werd en met dat doel had men hem zeker  erbij  geroepen,  uit  de  menigte  de  stemgerechtigde  burgerij  tot  een  vergadering constitueren en aan die zaak gevolg geven, als hij de staat van zaken bij nader onderzoek zo bevond  dat  een gewone rechtshandeling  kon plaatshebben.  Daar  werkt  hij zeker  dadelijk vanaf het begin naar toe, hoewel daarvan in de voor ons liggende verzen nog in het geheel geen melding wordt gemaakt; maar doordat Lukas in vs. 32 van de gemeente en in vs. 30 en 38 van het volk in dezelfde betekenis spreekt, geeft hij te kennen dat het er zeker om te doen was een gewone volksvergadering tot stand te brengen en aan hen die daartoe zouden hebben behoord, de beslissing van de zaak op te dragen. In de verzen die dan verder volgen (35-40), zien wij hoe de kanselier met zijn voorafgaand onderzoek gereed is en van ambtswege gehoor vraagt voor zijn voordracht, daar hij zich overtuigd heeft dat hier niets was wat recht gaf tot een wettelijke buitengewone volksvergadering en tot het spoedig nemen van een besluit; maar dat  hier  alleen  zaken  waren  die  deels  voor  een  geheel  ander  forum,  deels  voor  een  in

wettelijke vorm samengeroepen vergadering zouden behoren, legt hij de zaak zo aan dat de oproerig  samengedrongen  gemeente  weer  naar  huis  zal  gaan.  Maar  wie  was  dan  deze kanselier wat zijn ambt aangaat? Wij moeten daaronder de chef van het stadsbestuur verstaan, die in het bijzonder ook het stadsarchief onder zich had, voor schriftelijk opstellen van alle openlijke handelingen, wetten, oorkonden, bepalingen, enz. zorgde en ook zittingen van de gemeente of van het volk leidde, wanneer stedelijke aangelegenheden aan de orde waren. Volgens zijn naam worden in oude opschriften de jaren aangewezen; ook stond hij zeker op stedelijke munten, waaruit het groot aanzien van die overheidspersoon blijkt, die ongeveer met een opperburgemeester van onze tegenwoordige tijd overeenkomt, terwijl hij zeker door de burgerij gekozen werd. Behalve hem worden reeds hier de Aziarchen ("oversten van Azië genoemd. Zo heten de jaarlijkse gevolmachtigden van de steden in Azië, die de openbare spelen ter ere van de goden en van de Romeinse keizer moesten regelen en op hun kosten laten  plaatshebben.  Hun  ambt  was  een  ereambt  en  sloot  een  soort  van  priesterlijke waardigheid in, hoewel geen eigenlijke priesterlijke werkzaamheden, waarom hun overste als overpriester  voorkomt.  Het  theater  als  de  schouwplaats  voor  de  openbare  spelen  stond natuurlijk   weer   onder   hun   opzicht   en   daar   de   tegenwoordige   volksbeweging   iets godsdienstigs betrof, waren zij evenzeer als de kanselier verplicht, zich daarmee te bemoeien en  uitspattingen  te  voorkomen.  Bij dezen  nu  laat  Paulus,  als  de  volksmenigte  zijn  beide metgezellen  gegrepen  heeft,   zich  aanmelden,   bereid   om  zich  voor   de   voorgenomen vergadering te stellen. Maar de zaak van het christendom staat hen, evenals de kanselier, niet tegen, en zij weten dan ook reeds hoe zij de kunstmatig opgeruide volksbeweging weer zullen dempen. Een eenvoudig rechtsgeding is voldoende om de samengestroomde menigte weer naar huis te zenden. Zij willen aan een menigte, die zonder hun autoriteit is samengeroepen en die zelf niet weet wat zij wil, de eer niet aandoen van een openlijk verhoor, hetzij van de apostel, hetzij van zijn metgezellen en daarom wijzen zij de aanbiedingen van Paulus af. Zijn tegenwoordigheid in het theater zou ook voor hen in hetgeen zij wilden doen, storend geweest zijn en de leidslieden van het oproer gelegenheid geven de beweging tot een oproer te laten worden, die men niet meer meester kon worden. Dit ziet hij spoedig in en hij blijft achter, terwijl de vermaningen van de discipelen of van de leden van de christelijke gemeente, die slechts neerkwamen op het "spaar uzelf" hem niet zouden hebben teruggehouden. Wat de beide metgezellen van de apostel aangaat, die men waarschijnlijk op de straat had gegrepen en naar het theater meegesleurd, omdat men het niet zozeer op de persoon van Paulus, alswel tegen de door hem gestichte sekte voorzien had, Aristarchus, die in de tweede plaats genoemd is,  was  uit  Thessalonika  afkomstig  (hoofdst.  20:  4).  Wanneer  hij  vandaar  naar  Efeze  is gekomen, wordt nergens gezegd; zijn komst was niet maar een voorbijgaand bezoek, maar had ten doel op den duur als helper te dienen. Zo zien wij hem als geleider van de apostel op diens laatste reis naar Jeruzalem en op de vaart naar Rome (Hand. 20: 4; 27: 2); hier verliet hij hem voor enige tijd (2 Tim. 4: 11); maar ook alleen om hem te dienen (Aant. II a. Nr. 1), totdat hij later weer bij hem was (Kol. 4: 10; Fil. 24), zodat Paulus hem zijn medegevangene noemt. De overlevering zegt dat hij onder Nero te Rome de marteldood is gestorven. De naam Gajus (in het Latijn Cajus) was zeer gewoon, zodat het ons niet hoeft te verwonderen als er in de apostolische tijd niet minder dan 4 mannen van die naam voorkomen: a) de hier genoemde Gajus  uit  Macedonië,  van  wie  wij echter  overigens  niets  weten;  b)  Gajus  van  Derbe  in Lycaonië, reisgezel van de apostel op zijn tocht naar Jeruzalem ("Ac 20: 4" en "Ac 14: 7; c) Gajus te Korinthe, één van de door Paulus gedoopte eerstelingen van de gemeente aldaar (1 Kor. 1: 14), in Rom. 16: 23 door hem als gastheer van hem en van de gehele gemeente voorgesteld, bij wie hij dus woonde toen hij zijn brief aan de Romeinen schreef Ac 20: 2 en in wiens  huis  waarschijnlijk  geregeld  de  bijeenkomsten  van  de  gemeente  plaats  hadden;  d) tenslotte is de derde brief van Johannes aan een zekere Gajus gericht, die daarin als een ijverig  christen  of  ouderling  voorkomt,  die  zich  onderscheidde  door  gastvrijheid  jegens

reizende broeders en zeker te Efeze zijn woonplaats had. Velen houden deze Gajus voor dezelfde als die uit Korinthe, anderen als die te Derbe; maar veel waarschijnlijker komt het ons voor dat Gajus uit Macedonië, toen Paulus in hoofdst. 20: 1 Efeze verliet, door hem werd achtergelaten en of nu al of later in het collegie van de oudsten werd opgenomen; in het eerste geval zou hij zich in hoofdst. 20: 17vv. mede onder de oudsten bevonden hebben, die naar Milete waren ontboden. Moeilijker dan van deze metgezel van de apostel is het van de Jood Alexander te zeggen wie hij was. In hoofdst. 4: 6 hebben wij een man van die naam uit het hogepriesterlijk geslacht leren kennen. Nu wordt in 1 Tim. 1: 20 naast Hymeneüs een door Paulus uit de Efezische gemeente geëxcommuniceerde ketter Alexander vermeld en in 2 Tim. 4: 14 Alexander, die hem veel kwaad had gedaan en voor wie Timotheüs zich ook wachten moest en die dus ook te Efeze moet worden gezocht. Zijn de beide laatsten werkelijk van elkaar onderscheiden of niet? In welke verhouding staan zij tot de in onze tekst genoemde "Joden? " Is hij de een of ander van hen, of in geval van identiteit, is de ketter en smid Alexander dezelfde persoon als hij? Welke betekenis heeft de naam "Jood" en waarom de bijvoegsel kopersmid? Deze vragen zijn, zoals te verwachten is, door de Schriftonderzoekers zeer  verschillend  beantwoord.  Wij kunnen,  al was  het  alleen  om onze  verklaring  niet  te wijdlopig te maken en de lezer het overzicht niet te verzwaren, daarover niet nader spreken, maar  delen  liever  mee  wat  het  juiste  is.  Alexander,  een  Jood  van  Efeze,  had  vóór  zijn bekering tot  het  christendom eveneens als smid in de  fabriek  van Demetrius gearbeid en deelgenomen  aan  het  vervaardigen  van  zilveren  Dianatempeltjes.  De  winst  die  hem  dat aanbracht, was voor hem veel te verleidelijk om er een gewetenszaak van te maken dat hij in de dienst van de heidense godsdienst werkte. Toen nu volgens vs. 20 het woord te Efeze sterk toenam en de overhand kreeg, werd ook hij christen. Maar het kwam niet in hem op om, net als zij die volgens vs. 18v. hun toverboeken verbrandden, zich eveneens van zijn vroegere afgodische werken los te maken, door de werkzaamheden in de werkplaats van de zilversmid te laten varen. Integendeel, toen de eisen daartoe des te krachtiger werden en hem des te meer tegen de zin waren, gaf hij er de voorkeur aan om een goed geweten van zich te stoten liever dan het zo voordelige werk. Hij leed dus schipbreuk ten opzichte van zijn geloof, wendde zich tot  de  dwaalleer  van  Hymeneüs,  die  hem vrije  hadden  liet  om in  het  oude  zuurdeeg  te volharden en werd nu tenslotte door de apostel onder kerkelijke tucht gesteld (1 Tim. 1: 19v.). Intussen wilde hij zich nu nog minder bekeren dan vroeger. Hij stelde zich aan de zijde van de ongelovig gebleven en het Paulinisch christendom vijandig gezinde Joden en om zich nu bij dezen binnen te dringen en in een goede reuk te komen, diende hij als  werktuig  om de beweging  over  deze weg, waarvan wij hier spreken, te regelen. Waarschijnlijk was hijzelf over de achteruitgang van zijn werk ontevreden geworden en zette hij Demetrius aan om zijn helpers en arbeiders op  de in vs.  25vv.  meegedeelde  wijze op  te hitsen en de daardoor veroorzaakte volksoploop naar het theater te leiden, opdat het daar tot een buitengewone volksvergadering zou komen en door deze het besluit zou worden genomen dat een steeds verder  voortgaan  van  de  christelijke  sekte  niet  langer  mocht  worden  geduld,  maar  door uitbanning van de christenen uit de stad onderdrukt moest worden. Zo is het duidelijk dat, toen in het theater de vergadering van de gemeente zou plaatshebben, niemand echt wist waarover eigenlijk werd gesproken, ook Demetrius met zijn gezellen niet als aanklager of voorsteller optreedt, maar in het pijnlijk ogenblik dat nu plaats heeft, de Joden Alexander voorplaatsn, opdat deze de door hem op touw gezette zaak verder zal volvoeren. Uit zichzelf heeft hij er weinig lust in. Hij merkt reeds dat de ondernomen zaak een mislukking is, daarom laat  hij zich eerst  naar voren schuiven, voordat  hij spreekt. Nu maakt  hij zich echter tot verantwoording gereed, dat er wel reden bestond om een buitengewone samenkomst van de gemeente samen te roepen, zoals dat door het verwekken van het oproer is geschied; en hij zou dan, als men hem aan het woord had laten komen, ook zeker zijn bezwaren tegen de christelijke sekte hebben uitgesproken. Toen echter de volksmenigte begreep dat het met die

oploop niets anders was dan de marionetten in de hand van een Joodse indringer en van zijn Joden vrienden, stopten zij Alexander dadelijk de mond met het geschreeuw dat hun godin verheerlijkt en haar majesteit verheft als één die tot haar bescherming dergelijke verachtelijke protectors niet nodig heeft. De leus "groot is de Diana van de Efeziërs" die eerst tot een storm tegen de christenen diende (vs. 28), is nu veranderd in een woord waarmee zij die de storm hebben veroorzaakt, worden gewraakt en de secretaris handelt geheel in zijn belang als hij het geschreeuw eerst laat uitrazen, voordat hij met zijn voordracht begint.

Hoe is het toch gekomen dat er nu pas zo’n oproer ontstond, terwijl de apostel reeds twee jaar lang te Efeze ongestoord gepredikt had? De zaak was deze: Paulus was met  wijsheid en voorzichtigheid te werk gegaan. Hij had zich niet in de tempel van Diana begeven om de afgodendienaars hun dwaasheid te verwijten; hij had niet met verachting van de gewaande godin gesproken. Dit zou de gemoederen eerder verbitterd, dan verbeterd hebben. Langs deze weg zou hij de vrucht van zijn pogingen verijdeld hebben. Hij had de afgoderij niet openlijk aangetast, maar haar grondslagen heimelijk ondermijnd. Zo doende had hij er duizenden van de afgoden tot de levende God bekeerd voor men er aan dacht. Uiteindelijk begon Demetrius het  te  bemerken  en  toen  de  inkomsten  van  zijn  koophandel  aanmerkelijk  verminderden, motiveerde hem niet zozeer de zucht voor de eer van Diana, alswel het lage eigenbelang, om de vrucht van Paulus’ prediking te stuiten en aangezien hij daartoe geen beter middel wist, verwekte bij een zeer bedenkelijke oproer.

"Die in heel Azië en de gehele wereld als godin wordt vereerd. " Diana, zoals verscheidene uitleggers   hebben   opgemerkt,   was   onder   een   grote   verscheidenheid   van   titels   en hoedanigheden bekend als godin van het jagen, reizen, kinderbaren en betoveren; onder één of ander van deze opzichten had zij een groot getal dienaren. In andere steden waren er ook tempels van Diana van Efeze, in het bijzonder te Korinthe. (ENG. GODS. GEN.).

35.  En  toen  de  stadsschrijver  de  schare  gekalmeerd  had,  tot  rust  gebracht  had  en  tot opmerkzaamheid op de door hem voorgenomen rede had gebracht, zei hij: Gij mannen van Efeze! wie weet toch niet dat de stad van de Efeziërs detempelbewaarster is van de grote godin Diana en van het beeld dat uit de hemel gevallen is Ac 19: 1.

Hij schijnt niets meer dan een stadsschrijver geweest te zijn; de zeventig vertalers gebruiken het woord (Ex. 5: 6) voor de Egyptische bedienden, die over de Israëlieten gesteld waren en de  Babyloniërs  waren  gewoon  hun  priesters  van  Isis  met  die  naam  te  noemen:  volgens sommige geleerden was hij degene die de namen van de overwinnaren en de beloningen in de theaters opschreef, een man van veel gezag dus, zoals uit het vervolg ook blijkt.

36. Daar dan deze dingen onweersprekelijk zijn en dus de roem van onze stad boven alle tegenspraak verheven is, hebt gij u kalm te houden en niets onbedachts te doen. U mag u niet tot zo’n hartstochtelijke opgewondenheid laten voeren, alsof het zonder dat reeds met de roem van de stad zou gedaan zijn, terwijl dat in werkelijkheid niets anders teweegbrengt dan dat het u tot allerlei onbehoorlijke zaken vervoert.

37. Weest stil, want gij hebt deze mannen, Gajus en Aristarchus, hier gebracht, zonder dat zij tempelrovers zijn of uw godin lasteren en alleen als zij dat waren, kon ik, zoals gij weet, een wettelijke volksvergadering van u samenroepen om over hen enig besluit te nemen.

38.  Indien dan nu  Demetrius en  zijn vakgenoten menen in hun werk  door  de christenen benadeeld  te  zijn  en  tegen  iemand  iets  hebben  in  te  brengen,  er  worden  rechtszittingen

gehouden, waar dergelijke bijzondere zaken worden behandeld en er zijn stadhouders, door de Romeinen aangesteld met onderbeambten (hoofdst. 13: 7; 18: 12 ; laat hen, de benadeelden en de benadelers elkaar aanklagen; de burgerij als zodanig heeft met die bijzondere zaken niets te maken.

39. En indien gij nog meer dingen, die niet van privaat belang zijn, maar de gehele burgerij aangaan, te verlangen hebt, dat zal in een wettelijke vergadering beslecht worden. Ik zal dan in de behoorlijke vorm het volk samenroepen, maar één als deze, die door het geschreeuw van de menigte is bijeengebracht, is onwettig.

40. Gij kunt daarom niets beters doen, dan rustig weer uit elkaar te gaan; want wij lopen reeds nu, nadat het zover is gekomen, het gevaar dat wij van oproer zullenbeschuldigd worden om de dag van heden, nu gij zo wild en zonder orde zijt samengestroomd, terwijl er geen reden is die wij zullen kunnen geven van deze oploop. En toen hij dit gezegd had en door zijn woord een diepe indruk bij het volk teweeggebracht had, liet hij de vergadering gaan; ondanks haar onwettig karakter had hij die samenkomst toch als een vergadering behandeld.

Dat het volk ophoudt met schreeuwen en hem gehoor geeft, brengt de schrijver op dezelfde wijze teweeg, als eerst Alexander, door met de hand te wenken. Hem geeft men ook werkelijk aanstonds  gehoor;  men  erkent  de  juistheid  van  hetgeen  hij  met  evenveel  verstand  als voorzichtigheid voordraagt en men gaat uiteindelijk, als hij het bevel geeft uit elkaar te gaan, zonder enig geschreeuw heen. Hij begint, zoals dat bij dergelijke volkstoespraken gewoonte was, met een zogenaamde captatio benevolentiae, met een inleiding die berekend is naar de wens van de toehoorders en hun ijdelheid vleit, met een woord dat wat de dienst van Diana aangaat, de eer van de stad noemt als veel te ver door de gehele wereld verbreid en veel te vast geworteld dat tot haar verdediging zo’n oploop zou zijn nodig geweest. Daarentegen kon die oploop gemakkelijk tot onbedachte en overijlde stappen leiden, die aan de andere kant de eer van de stad zouden schenden. Men deed daarom in ieder geval goed als men terugkwam van het opgevatte plan en zich hoe eerder hoe liever weer rustig ging gedragen. Dat kon men ook  gerust doen. Zeker behoorde het tot de bevoegdheid van het volk om buitengewone openbare  misdaden te onderzoeken.  Daarom zou een vergadering op  zijn plaats zijn,  als iemand de heiligdommen had aangetast en de bestaande godsdienst had ontheiligd, om hem dan aan de verdiende straf over te geven; maar met tempelrovers of lasteraars van de godin had men in die beide beschuldigden, die men had meegesleept, geenszins te doen; daarvan had hij zich reeds overtuigd; ook had niemand een dergelijke aanklacht tegen hen gedaan. Het bezwaar dat  de samenscholing naar voren bracht, was integendeel uitsluitend het  feit  dat Demetrius met zijn medearbeiders zich door de nieuwe godsdienst, die deze beide mannen beleden, benadeeld achtte. Dat was dan, voor zover hier sprake was van een tekort doen in een geldwinning, "een zaak van privaatrecht. " Wie meende benadeeld te zijn, kon op één van de gewone rechtsdagen de burgerlijke aanklacht indienen, om zijn schade terug te krijgen en als hij daar het door hem verlangde recht niet vond zoals hij het wenste, kon hij een beroep doen op  de hogere rechtbank van de landvoogd.  Wilde nu  de burgerij de zaak  over  de godsdienst, of die mocht worden toegelaten of niet, tot een openbare maken, tot een die in het belang  van  het  gehele  volk  was,  dan  moest  tot  de  behandeling  daarvan  een  gewone vergadering worden samengeroepen, volgens de wettelijke bepalingen. Zo’n vergadering door een oploop bijeengebracht zoals deze, zou aan de stad de naam geven van oproer en kon maar al te gemakkelijk leiden tot een conflict met de Romeinse opperheerschappij. Men moest zich daarom haasten de sporen van oproer weer uit te wissen, hetgeen door een dadelijk bedaard uiteengaan zou plaatshebben.  Zoals de schrijver  met  een captatio  benevolentiae zijn rede begon, zo sluit hij die af door het volk, voor zover het nog lust mocht hebben om verder

oproer te maken, angst in te boezemen voor een Romeinse bestraffing. Hij bereikt op die wijze volkomen zijn doel en brengt inderdaad een rustig uiteengaan van de menigte teweeg. Voor  de  apostel  was  er  nu  geen  gevaar  meer;  hij  zou  zijn  werk  te  Efeze  nog  langer ongehinderd  hebben  kunnen  voortzetten  als  hij het  gewild  had.  Intussen  viel de  zo-even gemelde afloop van de gehele geschiedenis op het moment dat hij in 1 Kor. 16: 8 reeds voor zijn afreis had vastgesteld en de toestanden waren van dien aard dat  hij zich gedwongen voelde  Titus,  die  hij  pas  naar  Achaje  had  laten  gaan,  op  zijn  weg  naar  Macedonië  te ontmoeten en van hem bericht te ontvangen (vgl. de verklaringen van de bijlage tot het 2e Aanm.). Wij zien hem daarom in het eerste vers van het volgende hoofdstuk na afloop van de rustverstoring niet uit vrees voor verder dreigend levensgevaar uit Efeze weggaan, maar nadat bij op gelukkige wijze de mogelijkheid van blijven gewonnen had. Zien wij nu tenslotte nog eens terug naar de kopersmid Alexander, die met  zijn aanzetten tot  het  oproer  een even tevergeefs als vals spel gespeeld heeft, dan schijnt hij een jaar later, op Pinksteren van het jaar 58, weer tevoorschijn te komen onder de in hoofdst. 21: 27 genoemde "Jood uit Azië" en zou nu te Jeruzalem beter dan hier te Efeze tegen de apostel opgetreden zijn, indien hij, wat ons zeer  waarschijnlijk  voorkomt  de  aanvoerder  van  die  Joden  geweest  is.  Hij  kon  hier gemakkelijk, toen Paulus de oudsten van Efeze naar Milete ontbood (hoofdst. 20: 17vv.), van diens reis naar Jeruzalem bericht ontvangen; hij sloop hem daarheen na en leidde daar het oproer tegen hem. Zo kan hij ook aan de verdere maatregelen van de vijandige Joden en van hun oversten tegen de apostel in hoofdst. 22: 22v. ; 23: 12vv. ; 25: 7 hebben deelgenomen en daarop zou kunnen doelen wat deze in 2 Tim. 4: 14 schrijft. De benaming "kopersmid" zou hem  dan  moeten  onderscheiden  van  de  Alexander,  die  tot  het  hogepriesterlijk  geslacht behoorde (hoofdst. 4: 6) en die Paulus natuurlijk eveneens veel kwaad had gedaan bij al de gebeurtenissen in hoofdst. 23: 1vv. 24: 1vv. ; 25: 2vv. het "de Heere vergelde hem naar zijn werken" geen betrekking kan hebben, om tegen het verbod in Ex. 22: 28 niet te zondigen (hoofdst.  23:  5).  Ten  opzichte  van  de  eerste  goldt  daarentegen  de  absolute  of  gehele excommunicatie, nadat de vroegere in 1 Tim. 1: 20 uitgesproken ban zijn eigenlijk doel niet had bereikt en de man alleen maar nog boosaardiger gemaakt had.

Merken wij op: 1) De tegenstand tegen het evangelie is in vroegere tijd uitgegaan van de bedorven gemoedsbewegingen van de mensen. Zo’n tegenstand eert het christendom. Was het een menselijke uitvinding geweest, dan zou het de begeerten van het hart hebben gevleid en gemaakt  hebben  dat  het  het  belang  van  zinnelijkheid  en  wereld  omhelsde.  Maar  het christendom is voortgevloeid uit het heilig wezen van Hem, die de zondaars heimelijk haten, alhoewel zij voorgeven Hem te prijzen en te vereren. Het eist reinheid en zedelijkheid. Het prent werkzame goedgezindheid in en leert ons trouw in elke relatie. Het heeft instellingen afgeschaft, die haar oorsprong hebben in de wreedheid en ongebondenheid van de mensen; het heeft huizen omvergehaald, waaronder het bedrog bloeide; het heeft zonden uitgedelgd, die bronnen waren van bijzondere en algemene ellende. 2) Merk op hoe de geheiligde naam van godsdienst misbruikt is tot goddeloze voornemens van wreedheid en bederf.
3) En dat de waarheid niet is om bij stemming te worden uitgemaakt. Wat in de meeste gevallen de stem van het volk genoemd is, is alleen de stem van enige listige mannen, die het gebruiken als blinde werktuigen om hun voornemens te bereiken. 4) Maar God regeert en bereikt de bedoelingen van Zijn raad te midden van de bewegingen van de wereld. Laat ons niet verslagen zijn; de belangen van waarheid en gerechtigheid zijn veilig onder het dierbaar bestuur van de almachtige Beschermer. De Heere in de hoogte is machtiger dan het geluid van vele wateren, dan de krachtige baren van de zee (Ps. 93: 4).

Laten wij vooral ook met deze geschiedenis winst proberen te doen voor ons hart en ons leven! Wij zijn verontwaardigd over het gedrag van Demetrius. Eigenbelang alleen dreef hem

en hij sprak alsof hem de eer van Diana bovenal ter harte ging. Met grote slimheid trachtte hij niet alleen het eigenbelang, maar ook de godsdienstijver bij zijn werklieden in werking te brengen en door hen de gehele stad te beroeren, om slechts zijn doel te bereiken. Maar zien wij dan ook toe dat wij hem niet enigszins gelijk worden! Proberen wij niet beter te schijnen dan wij zijn! Misbruiken wij nimmer de godsdienst om onder voorwendsel van voor haar te ijveren, ons eigenbelang te bevorderen! Gebruiken wij nooit onze invloed op anderen om hen op een verkeerde weg te brengen en hebben wij steeds een afkeer van alle ongeoorloofde middelen om ons doel te bereiken! Wij hebben medelijden met die opgewonden werklieden en vooral met die meegesleepte, oproerige menigte, waarvan het grootste deel niet eens wist waarom zij waren samengekomen. Maar hoeden wij ons dan voor zulke volksmenners, als Demetrius was, opdat wij ons niet verlagen tot hun blinde werktuigen voor het bereiken van hun boze bedoelingen! Wij bewonderen Paulus om de moed die hij openbaarde door zich te willen begeven onder de oproerige menigte en om zijn toegeven aan de voorzichtige raad van zijn vrienden om zich niet roekeloos te gedragen. Maar trachten wij ons dan ook meer naar hem te vormen. Zijn wij niet bevreesd, noch kleinmoedig, als er gevaar is; maar luisteren wij ook naar de wijze raad van goede vrienden; laat onze moed nooit in overmoed ontaarden en zien wij toe dat wij God niet verzoeken. Wij danken de discipelen en de overheidspersonen die Paulus van zijn voornemen terughielden. Maar volgen wij dan ook steeds hun voorbeeld na door  goede raad aan onze vrienden te geven en ons trouwe vrienden te betonen! Wij prijzen de stadsschrijver om zijn wijs beleid in het kalmeren van de opgeruide menigte. Maar leren wij dan van hem de invloed die wij hebben met wijsheid te gebruiken, ter bevordering van rust en orde en van het heil van de maatschappij? Wij merken hier tenslotte met dankbare blijdschap  de  bewarende  zorg  van  God  voor  Paulus,  Gajus  en  Aristarchus  en  de  hele gemeente te Efeze op. Hoe dreigend het gevaar ook was, het werd genadig afgewend en de heidense overheidspersonen moesten zelf daartoe meewerken. Maar vestigen wij dan op die God steeds ons vertrouwen ten opzichte van onszelf en de onzen en ten opzichte van de gemeente van de Heere.

Gods zorg waakt over zijn gemeente. Dit leren wij hier duidelijk. Een heidens bewindsman moest dienstbaar zijn om dreigende gevaren te helpen afwenden. In de grootste nood geeft de Heer dikwijls ongedacht, onvermoed redding en uitkomst; en dat van een kant, waarvan men dit het minst zou verwachten. Deze lering moet ons christenen heilig onbezorgd maken bij alle voorvallen in de wereld! Wat er ook gebeurt, de Heere zal Zijn gemeente niet van onder zijn oog en aandacht  verliezen. Hij zal haar  wel weten in stand te houden, ondanks alle aanvallen op haar. Laat ons slechts daarnaar streven, dat wij ons als ware leden van Zijn gemeente gedragen! Dan ondervinden wij ook eenmaal de waarheid van Jezus’ belofte: Ik geef hun het eeuwige leven.

HOOFDSTUK 20

REIS VAN PAULUS NAAR TROAS EN MILETE EN WAT HIJ DAAR GEDAAN HEEFT

1. Nadat nu het oproer, door Demetrius veroorzaakt, gestild was door het verstandig handelen van de stadsschrijver en dus dat wat de in hoofdst. 19: 21v. voorgenomen reis verhinderde, was weggenomen, riep Paulus de discipelen tot zich en groette hen (hoofdst. 18: 18). a) Hij vertrok  vervolgens  omstreeks  Pinksteren  van  het  jaar  57  richting  Troas,  waar  het  een voortreffelijk  arbeidsveld  voor  hem  zou  zijn  geweest,  indien  het  hem  niet  was  te  doen geweest bekend te wordenmet de toestanden te Korinthe. Daarom was het zijn voornemen om naar Macedonië te reizen.

a) 1 Tim. 1: 8

2. En toen hij die streken doorgereisd had, niet alleen Macedonië in eigenlijke zin, maar ook het naburige Illyrië, waar hij nu voor de eerste maal het evangelie verkondigde (Rom. 15: 19) en hen die vroeger te Filippi, Thessalonika en Berea onder zijn prediking bekeerd waren (hoofdst.  16:  12-17:  12),  uitvoerig  vermaand  had,  kwam  hij  in  Griekenland.  Dit  was omstreeks de maand december, nadat hij zich het eerste gedeelte van de winter te Nikopolis in Epirus had opgehouden (Tit. 3: 12).

In die tijd tussen het stillen van het oproer en de afreis van de apostel van Efeze, keerde naar alle waarschijnlijkheid Timotheüs (hoofdst. 19: 22) van Korinthe terug en bracht hem vandaar zeer verontrustende berichten. Intussen mocht  hij hopen dat  Titus, die hij van Kreta met Tychicus eveneens naar Korinthe had afgevaardigd, weer betere dingen zou melden. Met een zeker ongeduld snelde hij deze tegemoet, die over Macedonië naar hem toe zou reizen, nadat hij van Efeze was weggegaan. Daarom bleef hij ook niet in Troas, waar hij hem nog niet vond, ondanks de drang om er langer te blijven, maar ging hij verder naar Macedonië (2 Kor. 2: 12v.). Te Filippi, waar Lukas sedert hoofdst. 16: 40 was achtergebleven, ontmoette hij deze (zie omtrent hetgeen hij daar ondervond 2 Kor. 7: 5; 8: 1vv.) en schreef nu bij hem, zoals reeds in de bijlage tot het II Aanh. is gezegd, het eerste deel van de tweede brief aan de Korinthiërs. Het tweede deel (vanaf hoofdst. 7: 2) is dan enige tijd later toegevoegd, toen Titus werkelijk arriveerde en de gewenste betere berichten had overgebracht (2 Kor. 7: 6vv.). Deze  tweede  brief  is  ten  opzichte  van  de  eerste,  evenals  van  die  aan  de  Romeinen,  in dogmatische  betekenis  van  minder  belang;  des  te  gewichtiger  is  hij  echter  voor  de persoonlijke karakteristiek van de apostel. Geen ander schrijver laat ons zo’n diepe blik slaan in zijn edel teder voelend hart, in het lijden en de vreugde van zijn meest innerlijk leven, in de afwisseling van de stemmingen van zijn gemoed, in zijn strijd en zorg voor het welzijn van zijn gemeente, die als kinderen onder smarten geboren, hem elke dag en ieder uur op het hart lagen en van wie de onverdiende krenkingen  slechts het  vuur van zijn liefde en van zijn heilige ijver voor hun eeuwig zielenheil sterker aanblies.

Omstreeks 8 maanden later, tegen het einde van zijn verblijf te Korinthe, dus wellicht begin maart van het jaar 58, schreef Paulus daar de brief aan de Romeinen. Hij was toen van mening naar Jeruzalem te reizen (vs. 3) en reeds in hoofdst. 19: 21 had hij gezegd: "nadat ik daar geweest zal zijn, moet ik ook Rome zien. " Zijn mondelinge prediking in deze stad, waarvan Ovidius (een beroemd Romeins dichter ten tijde van keizer Augustus, door deze in het jaar 7 n. Chr. naar Tomi aan de Zwarte Zee, het tegenwoordige Kustendsche in de Dobrudscha, verbannen, waar hij tien jaar later stierf) schrijft:  orbis in urbe erat  (in de stad, namelijk Rome,  was  de  gehele  aardbol  mede  vervat),  wilde  hij  door  een  schriftelijke  inleiding

voorbereiden.  Ook  waren  Aquila  en  Priscilla  reeds  van  Efeze  weer  daarheen  getrokken, vergaderden een gemeente in hun huis en bereidden nu voor hem een herberg (Rom. 16: 3vv.). Dat het naar de raad van de Heere geheel anders zou gaan, Paulus pas drie jaar later naar Rome zou komen en daar als gevangene nog een lijdenstijd van twee jaar zou hebben, vermoedde zeker nu nog niemand. Maar op deze verandering van de uiterlijke toestand kwam het in de hoofdzaak ook in het geheel niet aan en die hoofdzaak is de positieve voorstelling van de waarheid, de grote hoofdleer van het rechtvaardigend, heiligmakend en zaligmakend geloof  in  Jezus  Christus  als  enige  grond  voor  zondaren,  die  in  hun  natuurlijke  toestand verloren  zijn,   Joden  zowel  als  heidenen.   Deze  leer   is  in  deze  brief  het   diepst   en aaneengeschakeld vervat en maakt die tot het meest gewichtige dogmatische geschrift van het hele Nieuwe Testament. Evenals de brief aan de Galaten, die ook tot  een oorspronkelijk Westers  celtisch-Germaansch  volk  gericht  is,  gaat  de  brief aan  de  Romeinen  geheel van antropologisch  gezichtspunt,  van  de  behoefte  aan  verlossing  voor  de  mens  en  van  zijn verhouding tot de goddelijke wet uit en is in zoverre bijzonder geschikt voor de eigenheid van de  Latijnse  kerk.  De  Oosters-Griekse  kerk  sloot  zich  krachtens  haar  sterke  neiging  tot speculatie meer aan bij de latere christologische zendbrief van de apostel, die voor de Efeziërs en de Kolossensen bestemd was, zowel als bij de Johanneïsche geschriften en ontwikkelde daaruit  de  fundamentele  leer  van  het  wezen  van  God,  van  de  drieëenheid,   van  de menswording van de Zoon en de wederkerige verhouding van de beide naturen in Christus. Zij deed  dit  met  de grootste scherpzinnigheid,  terwijl zij de antropologie en soteriologie verwaarloosde. Toen nu echter later de beurt voor dogmatische arbeid aan de westerse kerk kwam, putte deze onder de leiding van de grote Augustinus, die zoveel verwantschap met Paulus heeft, vooral uit de brief aan de Romeinen de stof tot bewerking van de antropologie en de meer rechtstreeks praktische leer van de zonde en de genade. En toen de Roomse kerk in de loop van de middeleeuwen, evenals eens de Galatische gemeente, van het pad van het evangelie  in  Joodse  wettelijkheid,  van  de  gerechtigheid  van  het  geloof  in  werkheiligheid verdwaalde, toen was het weer voor alles de vernieuwde studie van de brief aan de Romeinen, die de Reformatoren van de 16e eeuw tot de strijd tegen alle Pelagianisme wapende en hun de weg tot  een dieper inzicht in de leer van de zaligheid, de natuur van de wet en van het evangelie, van het geloof en van de rechtvaardigmaking aanwees. Aan het slot van de brief (hoofdst. 16: 5vv.) vinden wij een groot aantal namen, deels van mannen, deels van vrouwen te Rome, die Paulus laat groeten als die hem bekend en dierbaar zijn, waaronder velen zich zeer verdienstelijk omtrent hem hebben gemaakt en die op de ene of andere wijze invloed hebben  gehad  op  zijn  vroegere  levensloop.  Wij zullen  bij de  verklaring  zien  in  hoeverre daaruit nog hier of daar enig licht komt over enige bijzondere punten. Evenzo doet de apostel (hoofdst. 16: 21vv.) de groeten van de mannen die bij hem zijn, van wie hij niet minder dan acht   met   name  noemt.   Drie  van  deze  (Timotheüs,   Gajus  en  Erastus)  kunnen  naar waarschijnlijkheid worden aangewezen; van de twee overige met Latijnse namen (Tertini en Quartus) is de eerste degene aan wie Paulus de brief gedicteerd heeft.

D. Vs. 3-38 De apostel ziet zich door de dreigende vervolgingen van de Joden verhinderd om ter volbrenging van zijn reis naar Jeruzalem, na hetgeen hij in Macedonië en Griekenland te verrichten had, de zeereis over Syrië te maken. Hij kiest daarom de landweg, gaat op die manier weer terug door Macedonië, waar hij de paasdagen over (van 27 maart tot 8 april van het jaar 58) te Filippi verblijft, hier Lukas bij zich neemt, zich daarop zeven dagen (ongeveer van 10-16 april) te Troas ophoudt en tot afscheid een zondagavonddienst houdt, waarbij hij het  wonder  van  een  dodenopwekking  aan  de  jongeling  Eutychus  verricht.  De  weg  gaat vervolgens van elkaar gescheiden.  De  metgezellen varen vooruit. Paulus reist  te voet  tot Assus, vanwaar het traject Mitylene, Chios en Samos tot Milete weer gemeenschappelijk over water  wordt  afgelegd  (17-20  april).  Hierheen  worden  de  oudsten  van  Efeze  tot  een

samenkomst (21 en 21 april) geroepen. De apostel weet dat hij niet weer persoonlijk met deze oudsten levend zal samenkomen, maar hij weet ook welke grote strijd en welke gevaren de Efezische gemeente na zijn afscheid staat te wachten. Daarom voelt  bij zich geroepen de opzieners van deze gemeente, die voortaan het ambt van wachters en herders in zijn plaats moeten uitoefenen, in de kennis van hun plichten en in trouw bij de waarneming van hun beroep te sterken en de Heere en Zijn genade aan te bevelen en nog eens, voordat hij van hen scheidt, met hen allen te bidden.

3. En toen hij daar, namelijk te Korinthe, waar hij voor de derde maal gekomen was ("Ac 18: 1" en "Ac 19: 19, drie maanden doorgebracht had, van midden dec. van het jaar 57 tot midden maart 58 n. Chr. en de Joden een aanslag tegen hem smeedden, terwijl hij op het punt stond, evenals bij zijn eerder vertrek van Korinthe, per schip (hoofdst. 18: 18) naar Syrië te varen om volgens zijn reisplan in hoofdst. 19: 21 naar Jeruzalem te gaan (Rom. 15: 25), kwam hij tot het besluit over land, zoals hij uit Azië naar Achaje was gekomen (vs. 1v.) terug te keren door Macedonië en dus zijn weg te nemen over de steden aan de zeekust van Klein-Azië.

4. En hem vergezelde tot in (aan) Azië, tot aan het punt vanwaar men uit Europa naar Azië ging en wel tot Filippi (hoofdst. 16: 12), Sopater van Berea. Deze was volgens de toevoeging in veel handschriften een zoonvan Pyrrhus, van wie dus Sosipater in Rom. 16: 21 wel te onderscheiden is. En van de Thessalonicensen ging met hem a) Aristarchus (hoofdst. 19: 29) en Secundus mee en b) Gajus van Derbe en Timotheüs uit Lystre (hoofdst. 16: 1) en uit Azië en in het bijzonder uit Efeze (hoofdst. 21: 29 Ef. 6: 21) c) Tychicus en d) Trofimus, die tot het inzamelen van geld in Korinthe werkzaam waren geweest (2 Kor. 8: 18vv.).

a) Hand. 27: 2 Kol. 4: 10 b) 1 Kor. 1: 14 c) Kol. 4: 7; 2 Tim. 4: 12 d) 2 Tim. 4: 20

5. Dezen kwamen nu met de apostel te Filippi en zij gingen ons vooruit wat de nu volgende overtocht  naar  Azië  aangaat,  die  natuurlijk  per  schip  moest  worden  gemaakt,  terwijl de apostel bij mij, de schrijver van de Handelingen, te Filippi achterbleef, waar ik sedert hoofdst. 16: 40 mij nu reeds ongeveer 5 jaar ophield; en zij wachtten op ons, Paulus en Lukas, te Troas.

6. Wij beiden nu, die gedurende de gehele zevendaagse Paastijd bij elkaar bleven, scheepten af van Filippi na  de  dagen van de ongezuurde broden van 5-9  april en kwamen na een langzame en wellicht ook gevaarlijke vaart, in vijf dagen bij hen te Troas, waar wij zeven dagen, van de ene en tot de andere zondag verbleven.

In hoofdst. 18: 28 zagen wij ook Apollos de Joden te Korinthe voortdurend overwinnen en openlijk  door  de  Schrift  bewijzen  dat  Jezus  de  Christus  was,  waardoor  natuurlijk  de vijandschap  van  de  synagoge  tegen  het  christendom  niet  weinig  versterkt  werd.  Daarbij kwamen zeker ook ophitsingen van Jeruzalem, waar volgens hoofdst. 21: 27vv. ; 23: 12vv. toen juist een haat op leven en dood tegen Paulus was ontwikkeld, zodat men zelfs plannen van  sluipmoord  niet  schuwde.  Nu  hadden  vroeger  de  Korinthische  Joden  getracht  de Romeinse machten tegen de apostel en diens medearbeiders in beweging te brengen. Daar dit in  hoofdst.  18:  12vv.  niet  gelukt  was  en  Gallio  nog  steeds  landvoogd  in  Achaje  was, probeerden zij hem nu op eigen hand te vangen. Het werd hem echter verraden en zo zag hij zich genoodzaakt vroeger de stad te verlaten dan eigenlijk in zijn bedoeling lag. Hij kon ook niet, omdat oudtijds alleen van de lentedag- en nachtevening (25 maart) de zee bevaren werd en gedurende de wintermaanden de vaart gesloten was (hoofdst. 27: 9vv.) de zeeweg over Syrië  inslaan,  en  hij moest  dus  te  land  zijn  weg  over  Macedonië  en  Klein-Azië  nemen.

Hoewel dit voor hem een moeilijke omweg was, moest het toch naar de raad van God ertoe dienen om hem nog eens met de door hem gestichte gemeenten te Berea, Thessalonika en Filippi en vooral met de oudsten van de gemeente van Efeze (vs. 17vv.) in contact te brengen, voordat het met hem tot gevangenneming en dood kwam. Wat namelijk Jeruzalem voor Hem was geweest, dat was voor Paulus, de apostel van de heidenen Efeze geworden: de plaats, waar Christus door hem de grootste daden volbracht, zo onmiskenbaar had hier de uitstorting van de Heilige Geest door middel van hem plaats, zo talrijk waren de wonderbare genezingen en de vernietigende gevolgen voor het heidendom en zijn magische kunsten (hoofdst. 19: 1vv.). Efeze met de omgeving van de nabij gelegen Jonische en Phrygische steden, verhief zich dan spoedig voor de gehele christenheid, toen Jeruzalem zijn centrale positie verloor, tot de hoogte die het  in de tijd van Johannes verkreeg, totdat  later Rome in de plaats trad. Daarom is het niet bij toeval maar onder leiding van de Geest van God geschied dat Paulus gedurende zijn latere gevangenschap juist in de brief aan de Efezen aan deze gemeente het gewichtigste, dat hij omtrent de kerk van Christus had te zeggen, als in een testament heeft toevertrouwd. Als in de Openbaring aan Johannes dadelijk aan het begin (hoofdst. 1: 9vv.), de aan Gods rechterhand verhoogde Mensenzoon aan de ziener verschijnt als wandelend midden onder de zeven gouden kandelaren met de zeven sterren in Zijn rechterhand, dan is dat een zinnebeeld van het feit dat nu te Jeruzalem het lot beslist is en de uitbarsting van de revolutie de laatste Joodse oorlog ten gevolg zal hebben (in okt. van het jaar 66 n. Chr.), het rijk van God reeds van de Joden is weggenomen en aan de heidenen gegeven (Matth. 21: 43) en dus de tijd van de heidenen reeds is gekomen, die volgens het woord van Christus in Luk. 21: 24 zal volgen op de tijd waarin de Joden bezocht zijn geworden. De zeven gemeenten, die door de zeven kandelaren worden afgebeeld, ontvangen dientengevolge elk hun eigen zendbrief en geven elk een ontwikkelingsstadium van de kerk gedurende deze tijd van de heidenen te kennen, totdat de laatste van deze, die te Laodicea (hoofdst. 3: 14vv.), die de Heere uit Zijn mond wil uitspuwen, de fase inleidt en dat de twee getuigen hun getuigenis eindigen door het dier, dat uit de afgrond opstijgt, overwonnen en gedood worden en hun lijken onbegraven op de   straat   van  de  grote  stad  liggen  (hoofdst.   11:  7vv.).   In  de  tijd  van  de  zeven ontwikkelingsstadia gaat dan de volheid van de heidenen in, waarvan Paulus in Rom. 11: 25v. spreekt, zodat nu in het 12e hoofdstuk van de Openbaring voor de ziener dat grote teken in de hemel kan verschijnen, namelijk een vrouw met de zon bekleed met  de maan onder haar voeten en op haar hoofd een kroon van twaalf sterren. Het rijk van God toch, dat de heidenen door het doden van de twee getuigen van zich hebben gestoten, kan zich nu weer tot Israël wenden, tot het volk van de verkiezing van de goddelijke genade en van de openbaring, het volk dat het middelpunt vormt onder de volken op geestelijk gebied, zoals ook uiterlijk dit gezicht van de vrouw juist het midden van het gehele boek van de Apokalypse vormt. Zeven gemeenten  van  de  heidenwereld:  dat  deze  ook  in  de  zin  van  Paulus  de  volheid  van  de heidenen vertegenwoordigen, die in het rijk van God zal ingaan vóórdat geheel Israël zalig wordt, daarvan getuigen in onze tekst de zeven mannen, die uit de heidenwereld de apostel op zijn reis naar Jeruzalem vergezellen. Zij zijn als het ware het nieuwe spijsoffer, dat hij als vrucht van zijn op het veld van de zending volbrachte arbeid van de Heere in de heilige stad brengt en zo op Pinksteren (vs. 16) zijn geestelijk oogstfeest te houden (Lev. 23: 15vv. Num. 28: 26) en herinneren door de plaatsen, vanwaar zij zijn, aan de drie zendingsreizen - Gajus van Derbe en Timotheüs van Lystre aan de eerste (hoofdst. 13: 4-14: 23), Sopater van Berea en Aristarchus en Secundus van Thessalonika aan de tweede (hoofdst. 16: 6-18: 18 Trofimus uit Azië aan de derde (hoofdst. 19: 1-20: 3). Hierin komt hij echter ook in tijdelijke en aardse zin niet met lege handen voor de Heere (Ex. 23: 15); want hij heeft in deze gehele laatste 3 1/2 jaar onafgebroken een collecte gehouden voor de armen in de gemeente van Jeruzalem (1 Kor. 16: 1vv. ; 2 Kor. 8: 1-9), waarvan hij de opbrengst door de hand van die mannen als zijn offer brengt (hoofdst. 24: 17). Het altaar, waarop hij dat neerlegt, is niet de Joodse tempel;

voor deze wenst de Heere integendeel voortaan volgens Mal. 1: 10 dat de deuren zouden worden toegesloten en de ongelovige Joden en hun priesters wil hij volgens Mal. 2: 3 het slijk van hun feestdagen in het aangezicht werpen, dat het aan hen blijft kleven. Wel zijn het echter de  "heiligen  te  Jeruzalem"  zoals  Paulus  met  bijzondere  onderscheiding  de  christelijke gemeente aldaar noemt (Rom. 15: 25vv., "Ac 5: 11, want deze moeten veel lijden in die zware tijden, die reeds onder de landvoogdij van Felix over de Palestijnse Joden gekomen zijn en onder de beide laatste landvoogden Albinus en Florus nog tot het hoogste zouden stijgen. In zijn brief aan de Romeinen die de apostel kort vóór zijn afreis van Korinthe geschreven heeft Ac 20: 2, spreekt  hij op  grond  van Deut. 32: 21 de hoop uit  dat  het  een opwekkende, bekerende  invloed  op  de  nog  ongelovige  Joden  zou  uitoefenen,  als  zij  zagen  hoe  de heidenwereld zich tot Christus Jezus gewend had, terwijl zijzelf zijn achtergebleven (Rom. 10:  19;  11:  13).  Dat  hij vervolgens  de  zeven  mannen  mee  naar  Jeruzalem neemt  en  in gezelschap van hen zich openlijk vertoont (hoofdst. 21: 29), heeft dus tevens plaats met het doel hen die zijn vlees zijn tot jaloersheid op te wekken en enigen van hen zalig te maken, alhoewel hij omtrent het mislukken daarvan zich geen ogenblik misleidt en zeer goed weet dat het opwekken tot ijverzucht juist in tegenovergestelde zin zal worden vervuld (vs. 22v. ; 21:  27vv.  ;  22:  21v.  Men  heeft  wel betwijfeld  of Paulus  werkelijk  alle  zeven  mee  naar Jeruzalem gebracht heeft en uit de woorden: "hem vergezelde tot in Azië" de conclusie willen trekken dat de begeleiding van allen alleen tot Klein-Azië en wel tot Milete (vs. 15)  zou hebben  plaatsgehad.  Men  meende  dat  vandaar  (behalve  Lukas)  nog  alleen  Tychicus  en Trofimus met de apostel waren meegegaan. Het is echter ten eerste de vraag of die woorden echt  zijn,  daar  zij  tenminste  in  verscheidene  voorname  handschriften  ontbreken.  Maar bovendien, als men de woorden voor echt  houdt  en aan deze de betekenis geeft  dat  het meegaan slechts tot Azië zal geschied zijn, komt men niet juist uit, daar toch volgens hoofdst. 21: 29 en 27: 2 Trofimus en Aristarchus zeker bij Paulus zijn gebleven. Was het meereizen uitsluitend geschied door deze twee mannen, dan had Lukas tevoren niet zo algemeen van een vergezellen tot Azië door alle zeven kunnen spreken. Er blijft dus niets over dan de moeilijke woorden: "tot in Azië" op te vatten zoals wij dat boven in de tekst hebben gedaan. Lukas wil de plaats aanwijzen, waartoe het reisgezelschap volledig was; vanaf toen kwamen meermalen veranderingen, nu eens op de ene dan weer op een andere wijze, terwijl Paulus te Filippi achterbleef en de zeven tot Troas liet vooruit reizen, vervolgens met Lukas hen tot daartoe nareisde, van Troas tot Assus alleen te voet ging, terwijl Lukas met de zeven op een schip voer  (vs.  5v.,  vs.  13v.).  Pas  vanaf  hier  was  het  gezelschap  weer  volledig,  ja  door  het medereizen  van  Lukas  nog  met  een  persoon  vermeerderd.  Intussen  was  daardoor  het betekenisvolle zevental van de oorspronkelijke begeleiders van de apostel niet gestoord, daar toch Lukas noch een heidenchristen was, zoals men gewoonlijk aanneemt, noch door Paulus tot Christus bekeerd, maar door de Here zelf tot navolgen van Hem gewonnen (Luk. 9: 61v.). Men kan die zeven in hun eigenschap als overbrengers van de collecten van de kerk uit de heidenen als het ware voor een vervulling aanzien van de profetie in Mal. 1: 11, zoals ook inderdaad de gehele dreigende rede van de profeet tegen de Joodse priesters, die wij bij hem in hoofdst. 1: 6-2: 9 lezen, zich nu geschiedkundig zou verwezenlijken; aan de andere kant zouden  wij  hen  kunnen  beschouwen  als  de  tegenhanger  uit  de  heidenchristenen  van  de armenverzorgers te Jeruzalem, die in hoofdst. 21: 8 van ons boek de "zeven" heten. Eens had Paulus, door deel te nemen aan het ombrengen van Stefanus en door zijn verwoesten van de gemeente ook deze instelling van de christelijke broederliefde vernietigd (hoofdst. 7: 57-8: 4), nu heeft hij deze, al is het ook niet naar de vorm, toch zakelijk in de kerk uit de heidenen weer hersteld ten dienste van de Jeruzalemse gemeente. Wij begrijpen dus wel waarom hij erop gesteld was dat zevental mee naar Jeruzalem te nemen en op de weg daarheen in het huis van Filippus, die misschien van die oorspronkelijke zeven na 22 jaar nog als enige in leven was, bij hem zijn intrek te nemen. Wat nu het intrek nemen van de apostel bij Lukas te Filippi

aangaat en zijn vertoeven aldaar gedurende het Joodse Paasfeest, hebben wij op te merken dat hij hier in deze helper een man van Israël heeft; bij deze kan hij, nadat hij de zeven broeders die uit de heidenen gewonnen zijn en die hij wellicht juist daarom heeft vooruitgezonden, zich houden als één die nog altijd zijn volk en diens heilige instellingen liefheeft en in ere houdt. Het  zijn namelijk  de dagen van de ongezuurde  broden,  zoals Lukas zich wel met  opzet uitdrukt, die hij bij en met deze doorbrengt. Zo bereidt hij zich erop voor om vijftig dagen later het Pinksterfeest te Jeruzalem met het gehele volk te vieren. Te Troas daarentegen, waar hij na zijn afreizen van Filippi en na een vaart van vijf dagen over zee in gemeenschap met Lukas weer bij de vooruitgetrokken metgezellen komt  en zich een gehele week ophoudt, zeker om een vroeger nog nagelaten werk aldaar (2 Kor. 2: 12v.) te verrichten, nadat de zeven gedurende omstreeks 10 dagen zich behoorlijk hadden voorbereid, viert hij met de broeders uit de heidenen hun rustdag op de gedenkdag van de opstanding van Christus, of op zondag, zoals wij uit de nu volgende verzen zien (1 Kor. 9: 19vv.).

7. En op de eerste dag van de week (eigenlijk: na de sabbat), op de zondag Joh 20: 1, toen de discipelen, (die te Troas reeds voor het evangelie gewonnen waren en een gemeente vormden, volgens de gewoonte, die bij de christelijke gemeenten uit de heidenen bestond (1Kor. 16: 2), bijeengekomen waren om het brood te breken, om hun liefdemaal te houden met viering van het avondmaal Ac 2: 43, sprak Paulus met hen, en omdat hij de volgende dag verder zou reizen, zodat zijn hart zeer bewogen en zijn geest bijzonder aangedaan was, zette hij zijn rede voort  tot  middernacht,  terwijl ook  de  vergaderden  met  de  innigste  deelneming  met  hem samenspraken.

Gewoonlijk wijst men op deze tekst als het eerste spoor van zondagsviering in de christelijke kerk. Zij is dat echter wat de opeenvolging van de bijbelse boeken betreft, niet wat de tijd aangaat, want dan gaat de boven aangehaalde tekst uit de eerste brief aan de Korinthiërs (hoofdst. 16: 2) vooraf. Ook is het niet juist als men de keus van de zondag in plaats van de in het Oude Testament vastgestelde zaterdag, voor een uitvloeisel verklaart van de vrijheid van de christelijke kerk, tot het doen van een keuze. Het is integendeel de Heere zelf die zich in Mark. 2: 28 voor een Heer verklaart, ook van de sabbat, die instelling van God die van het begin van de schepping afkomt (Gen. 2: 3). Voor Zijn gemeente uit Israël heeft Hij zeker het feesthouden op de sabbat nog tot de tijd, dat het oude verbondsvolk om zijn verbreken van het verbond het oordeel van de verwerping zou ondervinden, voorgeschreven (Matth. 24: 20), hetgeen in Ex. 31: 12vv. zijn grond heeft Le 23: 2. Voor de eigenlijke nieuwtestamentische tijd, of voor de tijd van de heidenen heeft Hij de zondag, die door Zijn opstanding geheiligd was, tot dag van godsdienst gemaakt doordat Hij die gedurende al de tijd tussen Pasen en Hemelvaart, door een openbaring voor Zijn discipelen en gelovigen onderscheidde. Als Hij nu ook in Openb. 1: 10vv. juist op een zondag aan Johannes verschijnt, dan heft Hij daardoor de oude orde van zaken voor de toekomst metterdaad op en stelt daardoor de nieuwe in de plaats, terwijl de sabbat, in Matth. 24: 20 bedoeld, nu met de vorige dag voorbij is. Hij wijdt, evenals met Zijn wandelen midden onder de zeven gouden kandelaren, Ac 20: 6 de tijd van de heidenen, die nu haar volle begin neemt, daar voor die heidenen toch geen duizendjarig rijk als wereldsabbat  is,  waar  de  voltooiing  van alle dingen pas komt  met  het  begin van de wereldzondag, bij het begin van het 8e duizendtal jaren Eze 40: 47. Had men in de eerste gemeente te Jeruzalem elke dag van de week gevierd met liefdemaal en avondmaalsviering, dit  kon in de later gestichte en uitgebreider gemeenten niet worden voortgezet; maar wel werd, zoals wij hier zien, de zondag op die wijze gevierd en ook de Lutherse kerk heeft een godsdienstoefening op zondag ingesteld, waarvan eigenlijk, als die met haar mening volgens de bij Ruth 2: 4 Ru 2: 4 gemaakte aanmerkingen zou overeenstemmen, de avondmaalsviering een integrerend bestanddeel vormt. Wat het prediken van de apostel in de vergadering van de

gemeente te Troas op die zondag (16 april 58 n. Chr.) aangaat, is op te merken dat in de grondtekst  niet  zozeer  een  plechtige  rede  tot  lering  en  vermaning,  maar  meer  een vriendschappelijk, vertrouwelijk onderhoud bedoeld is. Hoe levendig en opgewekt dit verkeer tussen de apostel en de gemeente was blijkt uit het feit dat het onderhoud tot middernacht werd voortgezet en men dientengevolge aan de maaltijd zelf nog niet dacht. "De apostel is zo vol  vreugde   en  gevoeligheid   van  hart,   dat   de   mond   hem  overvloeit   van  liefelijke, vertroostende en versterkende woorden en de gemeente is zo vol verlangen en begeerte naar deze woorden van apostolische wijsheid en vriendelijkheid, dat de uren van beide zijden in zo’n zalige gemeenschap ongemerkt voorbijgingen. "

8. En er waren veel lichten, veel handlampen (Matth. 25: 1vv.), in de opperzaal van het huis met  drie verdiepingen (vs. 9, hoofdst. 10: 9), waar zij vergaderd  waren,  hetgeen aan de vergadering het karakter van een buitengewone feestelijkheid gaf.

Hoe helderder het licht was in het binnenste van de zaal, des te minder bemerkte men wat in de duistere opening van het vertrek plaats had; zo is het te verklaren dat de slapende jongeling (vs. 9) niet opgemerkt, niet gewaarschuwd en gewekt werd.

Het evangelie heeft alle uren en tijden, ook die van de duisternis, voor zijn dienst geheiligd en juist de avonduren hebben iets bijzonder aantrekkelijks voor godsdienst en gebed, omdat dan het geraas van de dag verstomt, het werk van de dag rust en de ziel stil en ongehoord zich verheffen kan tot God en omdat dan de overwinning van de Heere over alle macht van de duisternis zeer duidelijk zichtbaar wordt, als midden in de nacht het licht van Zijn goddelijk woord een helder schijnsel in de harten geeft.

9. En een zeker jongeling, Eutychus genaamd, zat in het venster, dat opengezet was en niet met een jaloezie was gesloten Jud 5: 28. Hij had zich daar neergezet, omdat in de zaal ruimte ontbrak. En door eendiepe slaap bevangen, toen Paulus zo lang tot hen sprak, door de slaap overmand, viel hij van de derde verdieping naar beneden en werd dood opgenomen door degenen die naar beneden waren gerend om hem te helpen.

Hier worden vele omstandigheden verhaald om ter verontschuldiging van de goede jongeling de oorzaak mee te delen van zijn val; dat het namelijk geen luiheid was of tegenzin tegen Gods woord, of onverschilligheid, die hem deed inslapen, maar deels de lengte van de rede, deels de damp van de vele lampen, zijn jeugd en zijn gevaarlijke positie in het open venster. Maar hoe kunnen christenen verontschuldigd worden, die nooit  bij de  prediking inslapen, omdat zij die nooit bezoeken en die in de diepste slaap van gerustheid ingewiegd, niet slechts van de derde verdieping, maar van God in de hemel in de afgrond van de zonde en van de hel gestort en geheel dood zijn.

Was   deze   slaap   verderfelijk,   die   om  middernacht   plaats   had,   hoe   zijn  wij  dan  te verontschuldigen, als wij midden op de dag bij de prediking inslapen en is het zo gevaarlijk met de lichamelijke slaap, hoeveel meer met de zielenslaap van geestelijke gerustheid! Toch is een ongeval dat bij een regelmatige en heilige handeling plaats heeft, geen bewijs van Gods misnoegen.

Door de nijd van de duivel is de dood in de wereld gekomen (Wijsh. 2: 24 Zie, de jongeling Eutychus lag dood onder de levenden van de Heere, van wie de duivel hun eeuwig geluk benijdde! Maar de Heere, wiens opstandingsdag de gelovigen vierden, die hem met de spijs

en  de  drank  van  Zijn  hemels  leven  onthaalde,  liet  een  helder  teken  van  Zijn  genadige tegenwoordigheid uit het duister lichten.

Wij zouden deze zondag hier de doopdag van de zondagsviering in de kerk uit de heidenen kunnen noemen en die in Openb. 1: 10vv. de dag van haar belijdenis.

10. Doch Paulus, die ook zelf wilde zien hoe het met de gevallene was, kwam met rustige tred naar beneden, viel op hem toen hij hem nu dood voor zich had liggen (1 Kon. 17: 21; 2 Kon. 4: 34v., evenals vroeger de profeten Elia en Elisa bij opwekkingen van doden hadden gedaan en omhelsde hem en zei: Weest niet beroerd over dit ongelukkig geval, want zijn ziel is in hem; hij is uit de dood in het leven teruggebracht.

11. En toen hij weer boven gegaan was, begon de maaltijd, die tot hiertoe nog niet was gehouden en toen hij het brood gebroken en wat gegeten had en lang, tot de dageraad toe, met hen gesproken had, vertrok hij zo, zonder ook maar een ogenblik in deze nacht rust gehad te hebben.

12. En zij, die Eutychus eerst voor dood hadden opgenomen (vs. 9), brachten, toen Paulus (vs. 11) weer naar boven was gegaan en juist het maal wilde beginnen, de knecht levend weg en zij die vergaderd waren, waren bovenmate vertroost, nu zij dat getuigenis van de genade en kracht van de Heere voor zich zagen, zodat zij nu het maal met een bijzonder blij hart hielden en zich graag nog verder met de apostel over de waarheid van God onderhielden.

"Zijn ziel is in hem, " zegt Paulus (vs. 10); hij zegt niet dat zij weer in hem was, maar ook niet, dat zij nog in hem was. Het laatste kon hij niet zeggen, want de jongeling was dood gevallen; het eerste wil hij niet uitdrukkelijk zeggen om niet zichzelf en zijn wonderkracht te beroemen en om het ongelukkige geval, dat tussenbeide gekomen was, te doen voorkomen als een voorbijgaande zaak. Ook dat hij nu het brood breekt en eet en daardoor alle aanwezigen het teken geeft dat nu moet geschieden wat vanaf het begin in het doel had gelegen, daarbij het gesprek weer opneemt en tot aan het aanbreken van de dag voortzet, geeft de indruk hoe weinig doel en voortgang van de zamenkomst werkelijk werd gestoord door een afbreking, die van de treurigste gevolgen had kunnen zijn.

In  de  natuurlijke  orde  is  er  geen  harder  en  smartelijker  en  tevens  meer  onverwinnelijke storing  dan  een  plotseling  sterfgeval.  Zo’n  storing  heeft  hier  plaatsgehad  en  de  gehele vergadering is getroffen; het moet echter bij deze gelegenheid duidelijk worden dat in een kring waarin de Heilige Geest woont, ook de zwakheid van de natuur overwonnen is en geen wezenlijke storing en stremming van het leven ook niet door de laatste vijand, de dood, kon worden bewerkt. Nadat dan de nacht tot een tijd van heilige en zalige gemeenschap en de dood tot aanleiding van de openbaring van het  eeuwige leven is geworden, is het niet te verwonderen dat de gemeente te Troas niet weinig door zodanige voorvallen getroost werd. Er is daarom ook bij het scheiden van de apostel van geen smart sprake; er  is hier zo’n bijzonder  werk  van  de  Heilige  Geest  op  te  merken,  dat  de  gevoelens,  die  tijdelijke veranderingen aangaan, voorkomen als geheel overwonnen te zijn.

De grote daad, op zo grootse wijze van schone ootmoed verricht, gaf in hun ziel een indruk van het leven en van de heerlijkheid van Jezus Christus,  die elk gevoel van weemoed en treurigheid  overwon  en  vernietigde.  Zij  voelden  dieper  dan  ooit  dat  de  Heere,  die  zij toebehoorden, de Heere en Vorst van het leven was en dat, zelfs als Paulus van hen scheidde, Christus toch bleef; dat, als Paulus ook op aarde van hen gescheiden werd, Paulus toch niet

voor hen verloren ging. Al moest ook nog menige bittere kelk worden geleegd, menige zware last gedragen, menige harde en duistere weg hier beneden bewandeld worden, zo was toch voor  alle deelgenoten van de hooggeprezen Levensvorst  vrede en vreugde in eeuwigheid aanwezig, een zalig weerzien van alle kinderen van God in het huis van de Vader door Jezus Christus en bij Christus. In deze vertroosting waren zij blij en zij allen hadden als een heilig lofgezang in de ziel wat de apostel in 1 Petr. 1: 3v. schrijft. In deze vaste verzekerdheid van het eeuwige leven verstomde de klacht; de tranen van treurigheid veranderden in tranen van hemelse  vreugde en zij gaven de onvergetelijke apostel de afscheidskus als degenen die, eeuwig verenigd, nooit waarlijk konden worden gescheiden.

De  volkomen  gemoedsrust,  waarmee  Paulus  na  de  grote  verschrikking,  die  over  de vergadering was gekomen, eerst de verongelukte redt, vervolgens de plechtigheid van het broodbreken met de vergaderden houdt en weer tot aan de morgen met hen spreekt, alsook de kracht van de Geest, waardoor hij tot die arbeid in staat is en waarmee hij aan anderen een dergelijke kracht toedeelt, geeft ons een beeld waarin de hemelse verheffing van zijn ziel zich op het duidelijkst openbaart.

De jongeling Eutychus, een leerrijk voorbeeld voor alle doopleden in de gemeente: 1) door een gevaarlijke slaap - midden in de vergaderde gemeente, onder het aanhoren van Gods woord  kan  het  hart  door  de  slaap  van  de  gerustheid  worden  overvallen;  2)  door  zijn ontzettende val - een waarschuwend beeld van de diepe val uit ingebeelde grootheid van het geloof in zonde en verderf; 3) door zijn wonderbare redding - in de armen van een Paulus, die hem met de kracht van zijn leven en de warmte van zijn liefde doorstroomt, kan door Gods wonderbare genade ook de diep gevallene, die men voor dood hield, weer levend worden. GEROK).

14. En toen hij zich te Assus bij ons gevoegd had, namen wij hem in het schip en kwamen na een verdere vaart tussen het eiland Lesbos en de westkust van Klein-Azië teMitylene. Dit is de hoofdstad van dat eiland, aan de zuidzijde gelegen, de vaderstad van de beroemde Griekse dichteres Sappho, omstreeks 600 v. Chr.

Door van de ene drukte in de andere, van het ene gesprek in het andere te komen, wordt men tenslotte moe en loopt men door overspanning groot gevaar van opwinding en Paulus wilde wijselijk de nodige kalmte en veerkracht bewaren. Wij moeten ook van ons lichaam niet te veel vragen; het is het edel werktuig van de nog edeler geest en daarom moet het niet te veel werken, om des te langer te kunnen werken, als het de Heere behaagt.

15. En vandaar weggevaren in zuidwestelijke richting, kwamen wij de volgende dag voor Chios. Dit eiland in de Egeïsche zee ligt tegenover de stad Smyrna; de hoofdstad van dezelfde naam bezat  een goede haven.  En  de  volgende dag wendden wijons weer  meer  naar  het zuidwesten en legden aan te Samos, een verder gelegen eiland in diezelfde zee. Wij bleven daar slechts even, zeilden toen nog een mijl ver oostelijk naar de kusten van Klein-Azië en bleven te Trogyllion, een stad aan het voorgebergte van diezelfde naam en de dag daarna kwamen wij te Milete, de oude hoofdstad, zuidelijk van deuitwatering van de Meacander gelegen, nu niet meer aanwezig.

17. Maar hij zond van Milete een bode naar Efeze, dat omstreeks 6 mijlen noordelijker lag en hij ontbood vandaar de ouderlingen Ac 14: 23 van de gemeente, om te Milete met hen te spreken.

Reeds tussen Chios en Samos (vs. 15) werd de apostel getrokken tot een hem dierbaar pand, de stad Efeze; maar hij trok voorbij. Ook nog bij Samos was hij nabij de geliefde gemeente; van  Trogyllion  had  hij  haar  spoedig  kunnen  bereiken.  Zeker  zal  het  moeilijk  voor  hem geweest zijn, toen hij van hier de volgende morgen verder naar Milete voer in de richting naar het zuiden, naar Jeruzalem. Maar niet de beroemde steden, niet de schone eilanden, zelfs niet de  geliefdste  gemeente  konden  hem tegenhouden,  daar  hem de  drang  van  het  kinderlijk gevoel en van kerkelijke trouw, de leiding van de Geest naar de moedergemeente Jeruzalem trok. Intussen even beslist als hij zich genoodzaakt gezien had aan Efeze voorbij te trekken, even onmogelijk was het hem toch ook dit te doen, zonder een teken van zijn liefde te geven en van de gemeente afscheid te nemen. Hij had daar des te meer behoefte aan, omdat hem reeds het voorgevoel had aangegrepen dat hij te Jeruzalem veel lijden tegemoet  ging, dat misschien op zijn leven zou gemunt zijn en omdat hij er tevens een voorgevoel van had dat de gemeente van Efeze een grote geestelijke strijd wachtte.

Paulus lette op de wenk en op de leiding van de Heere en wist dat hij nu aan het evangelie nergens gewichtiger  en groter  diensten zou kunnen  bewijzen dan op  het  Pinksterfeest  te Jeruzalem. Wat hij nu als in het voorbijgaan hier en daar kon doen, dat hoefde hem niet op te houden of terug te houden. Wat te Efeze moest gedaan worden, dat had hij daar gedaan en een woord van lering, vermaning, bemoediging wilde hij nog tot de oudsten van de gemeente te Milete spreken, waarheen hij hen liet komen.

18. En toen zij op de tweede dag daarna, dus zaterdag 22 april, tot hem gekomen waren, zei hij tot hen: Gij weet hoe ik vanaf de eerste dag dat ik in Azië ben aangekomen (hoofdst. 18: 19; 19: 5) de hele tijd bij u geweest ben, hoe ik bij u heb gehandeld en gewandeld.

19. En wel om mijn leven onder u nader te karakteriseren:  ik  diende de Heere met  alle ootmoed en vele tranen (vs. 31) en verzoekingen, die mij overkomen zijn door de aanslagen van de Joden Ac 19: 22.

20.  Gij  weet  hoe ik,  even ver  verwijderd van mensenvrees als van zucht  om mensen te behagen (Rom. 1: 16 Gal. 1: 10), niets achtergehouden heb van al wat nuttig was voor het heil van uw zielen, van al wat  ik u kon verkondigen en leren, in het  openbaar  in de Joodse synagoge en in de zaal van Tyrannus (hoofdst. 19: 8vv.) en in de huizen, als ik deze en gene bezocht.

21. Ik predikte zowel Isa 27: 1 Joden als Grieken a) de bekering tot God, dat zij zich van hun zonden afkeren en zich tot Hem zouden wenden (Jer. 3: 22) en het geloof in onze Heere Jezus Christus, door wie vergeving van zonden, leven en zaligheid te verkrijgen is (hoofdst. 16: 31).

a) Matth. 3: 2 Mark. 1: 15 Luk. 24: 47

Het  is  in  de eerste plaats een getuigenis van zichzeld,  dat  de apostel geeft  in deze zijn afscheidsgroet. De dienstknechten van God hebben zelden omtrent zichzelf te getuigen; zij hebben dat niet nodig. Voor hen getuigt hun woord; hun werk getuigt voor hen. Daarom spreekt de apostel ook alleen dan van zichzelf, wanneer hij of de vijanden van de goddelijke waarheid  moet  winnen,  of de vrienden van deze moet  winnen en  bevestigen; en daarom spreekt hij ook hier van zichzelf. Zo wordt dus in hetgeen wij van hem lezen alles persoonlijk. Wat hij bij het afscheid op het hart drukt van hen, van wie hij scheidt, is een beeld van zijn eigen wezen. Zij moeten twee zaken daaraan hebben, een drang tot navolging en een spiegel tot zelfbeproeving en in beide een blijvende zegen voor zichzelf en voor de hele kudde.

Paulus is zo ootmoedig, dat hij zonder trotsheid of schijn van trotsheid, op zijn deugd kan wijzen en daardoor de deugden kan verkondigen van Hem, die hem heeft geroepen en die hij door Gods genade mag dienen. Wij hoeven dus niet te menen dat de ware ootmoed zou bestaan in onwetendheid of onkunde omtrent het goede dat wij van God hebben ontvangen en beoefenen; anders was toch de allernederigste, die zei: "Leert van Mij dat Ik zachtmoedig ben en nederig van hart, " niet nederig geweest.

"Wie van zichzelf spreekt, zoekt zijn eigen eer, " zegt de Heere; toch heeft nooit een mens zoveel, zo groot, zo hoog van zichzelf gesproken als Hij. Hij sprak niet als uit zichzelf, of als één die uit zichzelf en voor zichzelf in de wereld is opgetreden, die niemand geroepen en niemand gezonden heeft, die in eigen naam en tot eigen eer zichzelf als het  licht  van de wereld en als de Heere en Heiland van de mensheid aankondigt; maar wel als degene, die de Vader geheiligd en in de wereld gezonden heeft, die gekomen is om de naam van de Vader te verheerlijken en Zijn werk te volbrengen en als de Mensenzoon, die zich aan God gewijd heeft, om alle gerechtigheid te vervullen. In deze zin konden in hun mate ook de heilige apostelen van zichzelf spreken als zij, die niet alleen de kennis en de leer en in het geloof een begin van heiligmaking bezaten, maar van wie het wezen zelf met de keus en de leer in de innigste overeenstemming  was en die de hele weg,  van zijn eerste beginselen tot  aan de voltooiing, hadden bewandeld. Toch stelden zij zichzelf niet  voor als voorbeeld, dat  men moest navolgen, maar slechts als voorbeeld in de navolging van Christus en het bleef steeds bij het: wij prediken niet onszelf, maar Christus; uit Zijn volheid hebben wij allen ontvangen ook genade voor genade.

Gewoonlijk wordt Paulus’ woord tot de oudsten bij intrede- en afscheidspreken gebruikt; maar de Heere weet hoeveel misbruik daarbij plaats heeft! De apostel heeft "vanaf de eerste dag" te Efeze de Heere gediend; deze zegen heeft de prediker niet, die onbekeerd zijn ambt aanvaardt. Hij kan nog wel gedurende zijn ambtsbediening bekeerd worden, maar veel is verzuimd.  Dat  moest  alle  kandidaten  dringen  om  zich  toch  bijtijds  door  God  werkelijk bekwaam te laten maken.

Met bepaald wijzen op de gehele tijd, waarin hij bij hen geweest is (vgl. vs. 31 en daarbij Luk. 18: 7 en 34), herinnert hij de oudsten eerst aan de onafgebroken volharding, waarmee hij zijn werk in Azië volbracht had, zoals zijzelf wisten. Hij schetst hun hij onder hen in alle opzichten ootmoedig geweest is, maar tevens zijn diep gevoel voor alle noden en rampen van de   gemeente,   die  hem  dikwijls  tranen  hebben  gekost;  maar  hij  roept   hun  ook  de standvastigheid  voor  de  geest,  die  hij  betoond  heeft  tegenover  alle  vervolgingen  en bestrijdingen van de Joden.

Meer dan eens (vs. 20 en 27) herinnert de apostel eraan dat hij te Efeze de gehele waarheid geleerd  en niets achtergehouden heeft. Hij hecht  er groot  gewicht  aan dat  hij de zuivere waarheid, de wezenlijke en onvervalste wil en raad van God, wat voor de zielen nuttig was en niets  nutteloos  of verderfelijks  en  dwalends  geleerd  had.  Tot  zijn  rechtvaardiging  en  als bewijs dat hij rein is van alle bloed, voert hij in het bijzonder aan dat hij niets verzwegen had. De zuivere waarheid dus en de gehele volle waarheid! Verder stelt de apostel zijn werk voor als van tweeledige aard, in het openbaar en in de huizen, niet slechts aan de gemeente, maar ook aan ieder in het bijzonder. Geen van beide had hij verzuimd, geen van beide mag ooit verzuimd  worden.  En  nu  is  het  bekering  en  geloof  wat  Paulus  Joden  en  heidenen  had gepredikt  -  het  ene  niet  zonder  het  andere.  Geloof zonder  bekering  is  oppervlakkig,  de oogappel  van  het  geloof  is  een  gebroken  hart  en  wederom  bekering  zonder  geloof  is troosteloos en eindigt in wankelmoedigheid of wanhoop.

Hetgeen nuttig is niet uit mensenvrees achter te houden en het vernuftige niet voor te houden om mensen te behagen, heeft te allen tijde een hoofdzaak in de trouw van een dienaar van God uitgemaakt.

Niet alleen op de kansel, maar ook in de huizen, niet alleen in de prediking, maar ook in de zielenzorg, niet alleen openbaar, maar ook onder vier ogen dient een trouw leraar de Heere en zijn  gemeente.  Twee  zaken  moeten  worden  overwonnen  in  de  kracht  van  geestelijke ambtstrouw: mensenvrees en vleselijke traagheid.

In  geen  ambt  kan  gemakkelijker  ontrouw  bestaan  dan  in  het  kerkelijke;  want  de  wereld berispt dat niet alleen niet, maar ziet het ook graag als predikers veel verkeerds doen en veel nalaten.

Dat is de inhoud van alle nuttige lering: bekering en geloof; de bekering tot God, die wij zondaars verloren hebben, het geloof in onze Heere Jezus Christus, die ons zondaars door Zijn bloed tot God heeft teruggebracht. De bekering, die God geeft door het verschrikkende licht van de wet tot kennis van de zonde, het geloof, dat God geeft door het zaligend licht van het evangelie tot vergeving van zonde. Bekering en vergeving van zonden in Zijn naam te prediken, dat beval de Heere de apostelen (Luk. 24: 47) en de apostel Paulus heeft Hij tot een getuige van deze prediking geroepen, doordat Hij hem voor Damascus in de dood van de bekering legde en door het woord van Ananias tot het leven van het geloof opwekte. Elke prediking van de oprechte geest heeft dat dubbele doel: de beide handen van de innerlijke mens te formeren en te versterken, de hand van de bekering tot het loslaten en afstoten van de zonde, de hand van het geloof om Gods genade in Jezus te grijpen en vast te houden.

23. behalve dat de Heilige Geest mij van stad tot stad, waardoor ik op mijn weg zal trekken, betuigt, wat de hoofdzaak aangaat mij een duidelijke voorzegging geeft, en zegt door een woord dat Hij mij in mijn binnenste laat horen (hoofdst. 8: 29; 10: 19v. dat mij boeien en verdrukkingen te wachten staan (Rom. 15: 30v.).

24. a) Maar ik hecht waarde aan geen ding, aan niets van wat mij te Jeruzalem zal overkomen, zodat ik mij van de reis zou laten afhouden, en ik acht mijn leven niet kostbaar voor mijzelf, dat ik het om mijn eigen persoon zou sparen. Ik geef het gewillig over als het van mij wordt geëist (hoofdst. 21: 13), opdat ik mijn loopbaan met blijdschap mag volbrengen (2 Tim. 4: 7) en de dienst in alle trouw verrichten (1 Kor. 4: 2) die ik b) van de Heere Jezus ontvangen heb om het evangelie van de genade van God, die in Hem is geopenbaard, te prediken (Tit. 2: 11).

a) Hand. 21: 13 b) Gal. 1: 1 Tit. 1: 3

25. En nu zie, ik weet dat de boeien die mij wachten, tenslotte ook mijn dood ten gevolge zullen hebben en dat gij dus, niet alleen de oudsten van de gemeente, ook niet alleen de Efeziërs maar allen in die plaatsen, waar ik op mijn drie zendingsreizen geweest ben met de prediking van het Koninkrijk van God, mijn aangezicht niet meer zien zult; die allen staan nu als verzameld voor mij, zodat ik in u van hen als persoonlijk (vs. 38) afscheid neem, al zal ik ook nog schriftelijk en door tussenpersonen met hen mogen verkeren.

26. Daarom, omdat wij nu voor de laatste maal hier in deze wereld samen zijn en onze eerste onderlinge ontmoeting zal zijn voor de rechterstoel van Christus, verklaar ik u op deze dag dat  ik  rein ben van het  bloed  van u  allen.  Ik  ken mij vrij van alle verantwoordelijkheid omtrent een ieder van u, als hij een prooi moest worden van dood en verderf (hoofdst. 18: 6).

27. Want ik heb niet achtergehouden wat tot zaligheid van de zielen nodig is (vs. 20), dat ik u niet zou verkondigd hebben heel de raad van God tot onze zaligheid, zoals die volgens de profetie  van  het  Oude  Verbond  in  Christus  Jezus  volledig  en  algenoegzaam is  tot  stand gebracht, zodat nu ieder die wil, zalig kan worden.

Paulus heeft de Heere te Efeze gediend; in dienst  van de Heere gaat hij nu, vanuit Efeze overvarende (vs. 16), naar Jeruzalem, in zijn geest door de Heilige Geest gebonden. De reis die hij zich had voorgenomen (hoofdst. 19: 21) is geen privé-reis, maar een ambtsreis - hij moet naar Jeruzalem reizen (vgl. 1 Kor. 9: 16). Wat hem nu te Jeruzalem zal overkomen, weet hij niet; hem was geen openbaring omtrent de uitkomst van zijn reis ten deel gevallen, toen hij die begon; tot blinde gehoorzaamheid was hij geroepen, maar onderweg getuigde de Heilige Geest in ieder opzicht van lijden dat hij tegemoet ging (vgl. hoofdst. 9: 16).

De woorden "van stad tot stad" dwingen evenmin als de tekst hoofdst. 21: 4, 10vv. aan voorzeggingen te denken, die door profeten in het bijzonder aan Paulus waren gegeven; deze hadden  later  plaats  en  geschiedden  vooral  ten  dienste  van  de  gemeenten,   die   niet onvoorbereid mochten blijven op hetgeen zou plaatshebben, evenals zij bij de apostel zelf de indruk versterkten hoe bijzonder de Heere in de hemel op deze weg naar Jeruzalem acht gaf en hem naar Zijn raad leidde. Voor het ogenblik is er alleen sprake van de apostels eigen innerlijke  openbaringen.  Zij  waren  voor  hem  noodzakelijk,  omdat  hij  van  Korinthe  was heengegaan met het reisplan in Rom. 15: 25 en 28 uitgesproken, maar nu niet blindelings wilde lopen in het  lot, dat hem te Jeruzalem wachtte, maar zichzelf met open oog en blij ontsloten hart  ten offer moest  brengen. Deze deelden hem in de eerste plaats mee, zoals hijzelf uitspreekt, dat banden en smarten hem te Jeruzalem wachtten, maar tenslotte (hoofdst. 23:  11)  verscheen  de  Heere  hem nog  meer  rechtstreeks  en  openbaarde  hem  dat  niet  te Jeruzalem, zoals die eerste openbaring scheen te verzekeren (hoofdst. 21: 18), maar te Rome zijn lot zou worden beslist. Wat nu de medegedeelde innerlijke openbaringen van stad tot stad aangaat, tellen wij er vier: de eerste had hij zonder twijfel reeds te Filippi, waarom hij ook de zeven bij het overgaan naar Azië vooruit zond en zelf de Paasdagen bij Lukas achterbleef (vs. 4vv.). Een tweede viel hem te Troas ten deel; vandaar zijn langer oponthoud aldaar en de plechtige langgerekte avonddienst vóór de afreis; de opwekking van Eutychus diende dan tot versterking van de openbaring, vandaar de eenzame voetreis tot aan Assus (vs. 7vv.). De derde had  zeker plaats gedurende de vaart  over Chios, Samos en Trogyllion (vs. 15vv.), waarom hij zich bewogen voelde Efeze voorbij te varen, om toch geen tijd te verspillen, zodat hij met Pinksteren te Jeruzalem mocht zijn. De vierde tenslotte ontving hij hier te Milete, terwijl hij tot de oudsten sprak, en verhief zich spoedig, terwijl hij wat wij in vs. 24 lezen uitsprak, tot zo’n helderheid en vastheid dat het niet weten, uitgesproken aan het einde van vs. 22 : "niet wetende wat mij daar overkomen zal, " toch tot een weten werd, dat hij in vs. 25 kan verzekeren: "ik weet dat gij allen mijn aangezicht niet meer zien zult. " Met dat woord wijst hij zeer duidelijk op zijn martelaarsdood, hoewel hij de duur van de tijd, waarbinnen alles zal eindigen en de wijze waarop alles zal volbracht worden, niet kan overzien. Door deze voorspelling van zijn dood komen allen in grote moeilijkheid, die een bevrijding van de apostel  uit  de  gevangenschap  te  Rome  en  een  latere  verdere  werkzaamheid  van  hem aannemen. Had zoiets werkelijk plaatsgevonden, dan zou de apostel zich toch zeer bedrogen hebben met zijn voorzegging. De vergissing moest echter om de tijd, die zo hoogstgewichtig voor de kerkhistorie is en waarin Paulus juist nu spreekt, dubbel bedenkelijk voorkomen. Ja, hij zou aan de leer van de ingeving door de Heilige Geest een sterke stoot geven, waarbij nog komt dat het gehele afscheid van de oudsten met zijn aangrijpende kracht dadelijk tot het tegendeel, tot een soort van goochelspel zou omslaan, als het meegedeelde in vs. 36 tot 38, dat naast het afscheid van de Heere van Zijn discipelen het hartroerendste toneel is dat de

Heilige Schrift ons laat lezen, op geen andere grond dan op zand zou zijn gebouwd, op een overspannen   verbeelding,   of   op   menselijke   kortzichtigheid   zou   berusten.   Niets   is aanstotelijker dan wanneer een geestelijke de godsdienstige gevoelens van zijn toehoorders op het hoogst in beweging brengt, vooral als hij daarbij zijn eigen persoon op het oog heeft en het  later  blijkt  dat  de zaak zo  erg niet  was als hij ze heeft  gemaakt.  Met  godsdienstige gevoelens mag men ook in de verste verte niet  spelen, of er volgt dadelijk iets verkeerds tegenover.  Nu  heeft  men  zich  wel  tegenover  dergelijke  bewijsvoeringen  proberen  te verdedigen door te zeggen:  de gemeenten in de steden van de heidenen hebben later hun Paulus door gebeden aan de dood ontrukt, zoals vroeger (hoofdst. 12: 5) de gemeente te Jeruzalem haar Petrus. Zij hebben het door hun gebed werkelijk zover gebracht dat de apostel hun geschonken werd,  zoals hij in zijn gevangenschap  te Rome hoopte (Filemom 1:  22) Paulus spreekt daar juist slechts een hoop uit en waaraan hij deze hoop ontleende, blijkt uit Fil. 1: 22vv. ; zijn weten, dat hij in de zo-even aangehaalde tekst over zichzelf verklaart, is er slechts één dat veroorzaakt is door menselijke reflectie, maar geenszins dat op goddelijke openbaring gegrond was, zoals dat in zijn rede aan de oudsten van Efeze blijkt. Het heeft daarom niet  zoveel gewicht dat het door de verdere loop van de zaken zich zou hebben moeten bevestigen en eerder zou het woord van de Heere in Jes. 55: 8vv. ook tegenover een apostel plaatsgrijpen. In Fil. 2: 27vv. gaat de apostel nog eens over zijn hopen en vertrouwen in de Heere spreken, maar hij laat daar, voordat hij er zich over uitlaat eerst de mogelijkheid doorschemeren dat het wel eerder met hem tot de dood zal komen. Daarmee maakt hij het weten in Fil. 1: 25 bedoeld, hoe goed vertrouwen hij ook heeft, toch zelf tot iets dat begrensd is,  terwijl  in  onze  tekst  van  generlei  beperking  iets  te  vinden  is,  maar  het  weten  dat uitgesproken is, staat op één lijn met dat in vs. 29 Beide geeft nu de apostel aanleiding de gemeente zo geheel aan de oudsten over te geven, als iemand die als het ware zijn ambt aan hen overgeeft (vs. 28vv.). Had nu, terwijl Paulus alles in zo bepaalde betrekking brengt tot zijn dood, hem door goddelijke openbaring als nabij voorgesteld, later een verandering van het raadsbesluit ten gevolge van het gebed van de gemeenten zo plaatsgevonden, dat hem, evenals eens Hiskia in 2 Kon. 20: 1vv. nog een aantal jaren bij zijn reeds verlopen leven was toegekend, dan zou dat zonder twijfel een zo veel betekenend punt zijn geweest dat noch Lukas aan het einde van de Handelingen (hoofdst. 28: 30vv.), noch de apostel zelf in de tweede brief aan Timotheüs het geheel met stilzwijgen zou zijn voorbijgegaan. Hij zou toch daardoor aan de Heere de eer hebben onthouden die Hem toekomt en de christelijke kerk beroofd hebben van een noodzakelijke opheldering, hoe wij het "ik weet" in Fil. 1: 25 met het "ik weet" in vs. 25 moeten rijmen. Hier was een mededeling omtrent de gebedsverhoring even noodzakelijk geweest als die omtrent Petrus in Hand. 12: 5 uitdrukkelijk gezonden wordt en de Schrift steeds waar God Zich iets laat berouwen omwille van de mensen die tot Hem roepen, dit ook opmerkt. Meer bewijsgronden voor het feit dat de eerste gevangenschap van Paulus met zijn terdoodbrenging eindigde en geen bevrijding daaruit met een latere tweede gevangenschap mag worden aangenomen, zie in Aanm. II c. Nr. 1. Dat men van dergelijke veronderstellingen afstand moet doen is ook de mening die de laatste tijd hoe langer hoe meer in de theologische wetenschap wordt erkend.

29. Niet zonder bijzondere reden geef ik u de opdracht tot zo’n achtgeven; want dit weet ik, dat  na  men  vertrek,  als  ik  hun  indringen  niet  meer  kan  tegenhouden  a)  grimmige, gewelddadige of verscheurende wolven (Matth. 7: 15) van buiten bij u binnenkomen zullen, die de kudde niet sparen.

a) 2 Petr. 2: 1

30. a) En uit uzelf zullen ook mannen opstaan die verkeerde dingen zullen spreken, om de discipelen met zich mee te trekken.

a) Ps. 41: 10 Matth. 26: 21 Hand. 1: 17; 1 Joh. 2: 19

31. Gij nu behoort van uw kant al het mogelijke te doen om het dreigende gevaar af te keren. Daarom, waakt en denk eraan dat ik drie jaar lang, wanneer ik de tijd van mijn komst in hoofdst. 18: 19 tot mijn heengaan in hoofdst. 20: 1 in zijn geheel neem (vgl. dezelfde wijze van rekenen in hoofdst. 13: 20v.), nacht en dag, de eerste evenmin voor mijzelf houdende als de laatste (Luk. 2: 37), niet opgehouden heb een ieder onder tranen te vermanen. Ik getuig dit daarom alleen, opdat gij in het ambt van zielenzorg, dat u nu in mijn plaats opgelegd is, metdezelfde ijver vervuld zult zijn.

Van de drie jaren die Paulus als tijd van zijn werkzaamheid te Efeze rekent, moeten volgens de aanmerkingen in de tekst zelf gemaakt, ten eerste worden afgetrokken de 4 maanden die tussen zijn eerste aankomst  in hoofdst.  18: 19 en zijn terugkomst  in hoofdst.  19: 1 zijn voorbijgegaan, vervolgens vijf maanden, die hij volgens het meegedeelde bij hoofdst. 19: 10 en 20 met ("Ac 19: 10"en "Ac 19: 20 een reis naar Korinthe en Kreta heeft doorgebracht. Trekt men deze 4 + 5 = 9 maanden van drie jaar af, dan blijven 2 jaar en 3 maanden voor het werkelijke verblijf te Efeze over en dat was toch de tijd, die daarvoor in hoofdst. 19: 8 en 10 werd  aangegeven. De apostel heeft  echter het  volste recht  om ook die vier en deze vijf maanden te rekenen bij zijn tijd van arbeiden te Efeze; want hij heeft bij de reis na zijn eerste aankomst aldaar tot aan zijn terugkomst Efeze zozeer als zijn eigenlijk doel in het oog gehad, dat hij het in hoofdst. 19: 1 slechts verliet om het voor te gaan in het stichten van gemeenten in de bovengelegen landen. En bij zijn tussenreis naar Korinthe en Kreta heeft hij zich zo min mogelijk op het laatste eiland vast gevestigd, door Titus als plaatsbekleder aan te stellen, opdat  deze zou voortzetten wat  hij afgebroken had en hij voorzag de steden overal van oudsten (Tit. 1: 5). Hoezeer de apostel juist Efeze ter harte ging als het station, dat hem gedurende drie jaren in het bijzonder eigen was, blijkt uit de voorstelling van de Handelingen van de Apostelen in hoofdst. 18: 19-20: 1, waar Jeruzalem niet eens bij name wordt genoemd en van de reis naar Korinthe en Kreta,  die in de tussentijd geschiedde, geheel gezwegen wordt. Paulus wil zeker bij zijn rekening van drie jaren voor de oudsten te Efeze een zekere parallel trekken tussen zichzelf en de Heere Christus, die met betrekking tot Zijn arbeid in Jeruzalem ook van drie jaren spreekt (Luk. 13: 7 Joh. 2: 13vv. ; 5: 1vv. ; 7: 2vv nu op het punt stond naar Jeruzalem te reizen en wist dat ditmaal daar zijn lot zou beslist worden, voelde hij zich in een dergelijke toestand als Jezus bij Zijn reis in Luk. 9: 51, met dit onderscheid, dat bij deze het Paasfeest de beslissing had teweeggebracht, daar Hij toch het Lam van God was dat de  zonde  van  de  wereld  draagt,  terwijl  de  apostel  het  Pinksterfeest  de  beslissing  laat aanschouwen. Dat Pinksterfeest was Israëls oogstfeest, dat voortaan door Paulus’ geestelijke oogst, die hij in de heilige stad invoert, eveneens moet worden afgeschaft, zoals eerder het voorafbeeldende Pascha door Christus’ volkomen paasoffer (1 Kor. 5: 7) is afgeschaft. Vanuit dit standpunt voelt Paulus zich nu tegenover de oudsten in een gelijke positie als Christus bij Zijn  afscheid  van  Zijn  discipelen  in  Joh.  14-16  En  evenals  de  Heere  in  Joh.  17  Zijn hogepriesterlijk gebed uitspreekt, zo zullen wij ook de apostel in vs. 36 zien neerknielen en met al de oudsten bidden. De parallel gaat echter nog verder. Evenals Christus met Zijn lijden aftrad van Zijn werk op aarde om de voortzetting daarvan aan de apostelen over te laten, zo treden nu in Paulus de apostelen weer van hun apostolische verhouding tot de kerk terug, laten de leiding daarvan aan de oudsten over, die daardoor bisschoppen worden en hoewel zij ook van hun titel als apostelen geen afstand doen, geven zij er toch de voorkeur aan, om zich oudsten of medeouderlingen te noemen (2 Joh. 1; 3 Joh.  1  Petr. 5: 1), of geheel zonder

bijzondere omschrijving zich met hun persoonsnaam te noemen (Openb. 1: 4). De eigenlijke apostolische tijd loopt dus ten einde en de Handelingen van de Apostelen is geen torso, geen romp zonder dat een hoofd het kroont, als de geschiedenis van de apostelen slechts wordt voortgezet  tot  de  gevangenschap  van  Paulus  te  Rome  gedurende  twee  jaren,  maar  een volkomen geheel. Wat verder gaat, behoort reeds tot het gebied van de kerkgeschiedenis. Bij deze opmerkingen voegen wij nog de uitspraken van andere schriftverklaarders.

De  apostel  legt  in  vs.  28vv.  de  gehele  verantwoording  voor  deze  ouderlingen  en  hun gemeenten  van  zijn  geweten  op  hun  geweten.  Door  deze  overdracht  is  hun  toestand veranderd;  zij  die  in  vs.  17  nog  "oudsten"  werden  genoemd,  worden  nu  "bisschoppen" (vertaald  "opzieners genoemd. Wel zijn de ouderlingen of presbyters met de opzieners of bisschoppen identiek, maar niet in de gewone zin. Bovendien moeten wij opmerken dat de apostel met zijn woorden deze presbyteriaanse kerk voor zelfstandig schijnt te verklaren, in plaats van die in een betrekking te plaatsen tot Jeruzalem, tot Petrus of tot één van de andere apostelen.

De  naam  "ouderling"  was  afkomstig  uit  de  Joods-christelijke  gemeenten,  waarvan  de inrichting naar die van de synagogen had plaatsgehad. De naam "bisschoppen" of opzieners gaf in de christelijke gemeenten uit de heidenen de analogie van de Griekse staatkundige gemeente-inrichting aan de hand.

In de eerste plaats moesten de oudsten op zichzelf acht geven, opdat zij het apostolische woord, dat goede pand (2 Tim. 1: 14) trouw en ongeschonden zouden bewaren. Een prediker van het evangelie geeft acht op zichzelf als hij zijn eigen ziel wijdt aan het evangelie van de genade  van  God,  de  ervaring  van  de  heilzame  leer  beschermt  voor  afdwaling  tot  een verkeerde leer. Blijf een schaap van de goede Herder, zo zult gij geen valse herder worden!

Alleen voorgangers die vóór alle dingen met waakzaamheid op hun eigen wandel zorgvuldig en  nauwlettend  acht  geven,  kunnen  op  de  juiste  wijze  over  hun  gemeenten  het  opzicht hebben. In hun bestuur hiervan moeten zij echter, evenals Paulus aan anderen getuigt, erop bedacht zijn dat hun waakzaamheid zich niet slechts tot enkelen, of slechts tot een partij, maar zonder onderscheid en partijdigheid steeds tot  de gehele gemeente, dus  tot  al haar leden uitstrekt.

Voor twee fouten moet een prediker zich wachten: òf te veel met zichzelf te doen te hebben en de kudde daarom verzuimen, of zich zo aan de kudde wijden, dat men de zorg voor zijn eigen ziel vergeet.

Het beeld "weiden" omvat de beide punten van het leraarsambt en het opzicht en de leiding in tucht en organisatie van de gemeente.

Het onderricht dat Paulus vroeger aan de oudsten gaf, hoe zij de gemeente moesten wijden, wil  hij  niet  herhalen.  Hij  wil  wel  onderrichten,  hij  wil  vermanen,  hij  wil  in  het  heilige ogenblik een onvergankelijk woord spreken dat een sterke, onuitwisbare en onverdelgbare indruk in de ziel van zijn toehoorders achterlaat. Nu spreekt  hij dan een woord dat  vele woorden  onnodig  maakt,  kiest  één  uitdrukking  die  alles  zegt,  die  hen  van  alle  verder vermanen en voor ogen houden ontheft, daar hij zijn toehoorders het grote en heilige van hun bestemming en van hun werk zo  diep moest  laten voelen, hun dat  in een heerlijkheid en reinheid voor de aandacht moest plaatsen, dat alle menselijke welsprekendheid met alle kunst en geestdrift toch niet meer, ja zelfs zoveel niet had kunnen bereiken als met dit enkel woord

van de waarheid. Hij acht de gemeente zo hoog dat het volstrekt onmogelijk is dat iets zou kunnen worden gedacht of gezegd, waardoor zij nog hoger zou worden gesteld. Zij is de gemeente van de Heere, die Hij met Zijn eigen bloed Zich heeft verworven.

De lezing dat God de gemeente met Zijn bloed gekocht heeft, is voor Lukas en Paulus minder juist en strijdt tegen de nieuwtestamentische analogie.

Het geringste dorpje is een gemeente van God, verworven door Jezus’ bloed. Haar prediker is dus niet geroepen om goud te vergaderen, een licht van geleerdheid, een antiquarius, een tuinman, een leegloper te zijn - hij is geroepen om een herder van de Heere Jezus, de hoogste herder te zijn.

De apostel onderscheidt twee soorten dwaalleraars in het profetische, waarschuwende woord aan de oudsten: zij die van buiten komen om de gemeente, waarin zij binnendringen, als verscheurende dieren zonder verontschuldiging te verwoesten en zij die uit de gemeente zelf optreden zouden en een aanhang proberen te winnen. Dezen worden genoemd als zij die verkeerde  dingen  spreken.  Evenals  een  lid  van  het  lichaam  kan  verrekt  worden  door geweldadige  buiging  in  een  verkeerde  toestand  kan  worden  gebracht,  zo  kunnen  ook waarheden verdraaid worden,  in valse  verhoudingen tot  elkaar  gesteld,  door  overdrijving misvormd   en   veranderd	worden   in   dwalingen,   tegenovergesteld   aan   hetgeen   zij oorspronkelijk  voorstellen.  Dergelijke  omkering  en  misvorming  van  de  waarheid  is  het karakter van de dwaling.

Doordat  de  apostel  de  grimmige  wolven,  de  fanatieken  die  van  buiten  binnendringen, onderscheidt  van  de  dwaalleraars  die  uit  de  christelijke  gemeenten  van  de  heidenen  zelf optreden en verkeerde dingen spreken, is de tegenstelling van de Ebonietische en Gnostische dwaalleraars duidelijk aangewezen.

Paulus erkent dat van Efeze, dit middelpunt van de christelijke kerk uit de heidenen in de reeds begonnen tijd, ook een ketterij van nieuwe en gevaarlijke aard zou uitgaan, een heidens verderf voor het christendom, zoals van Jeruzalem de farizeese misvorming was uitgegaan. Hij ziet in zijn afscheidsrede, waarvan de ernst aan de laatste woorden van Mozes en Samuël herinnert,  met  profetische  geest  het  opkomen  van  de  valse,  heidense  gnosis,  van  die ontzettende misvorming van zijn leer, waardoor in de oudheid zoveel verlosten in geloof en leven en zielenheil schade hebben geleden.

De oudsten van Efeze hadden een heerlijk voorbeeld van een zielzorger in de apostel, die geen berouw had over een tijd van drie jaar, gegeven aan de verzorging van de discipelen met het woord van de waarheid. De drie uitdrukkingen: "nacht en dag, " "een ieder" en "met tranen" behoren tot het beeld van de trouw van de apostel in het vermanen (op het gemoed drukken vgl. Tit. 3: 10) van de gelovigen, opdat zij zouden blijven bij de reine leer van het evangelie.

Met wat een verloochenende liefde moet toch Paulus te Efeze geleerd, vermaand, bezworen, gesmeekt en geworsteld hebben, als hij hier zo daarvan kon spreken!

32. En nu, broeders, ik draag u op aan God (hoofdst. 14: 23) en de woorden van Zijn genade (hoofdst. 14: 3), die machtig is door het woord van Zijn genade u op te bouwen (Rom. 16: 25) en u, nadat Hij u hier beneden in uw christelijke loopbaanheeft gediend, een erfdeel te geven onder al de geheiligden (hoofdst. 26: 18 Efeze. 1: 18).

33. Volgt dan bij de waarneming van uw ambt ook nog in een ander opzicht dan het straks genoemde (v. 31) mijn voorbeeld na. a) Ik heb niemands zilver of goud of kleding begeerd, daar ik niet het uwe zocht, maar u (2 Kor. 12: 14).

a) 1 Kor. 9: 12; 2 Kor. 11: 9

34. En gijzelf weet, zodat ik het u niet nog eerst in het bijzonder hoef te verklaren, dat a) deze handen in mijn behoeften en het onderhoud van degenen die met mij waren als mijn helpers in het leraarsambt, hebben voorzien Ac 19: 12.

a) Hand. 18: 3; 1 Kor4: 12; 1 Thess. 2: 9; 2 Thess. 3: 8

35. Ik heb u door mijn voorbeeld in alles getoond (1 Kor. 10: 33) dat men, zoals ik mij vermoeid en mijzelf verloochend heb (1 Kor. 4: 12) door zo te arbeiden, zich de zwakken moet  aantrekken.  Men  moet  hun  de  grond  ontnemen  tot  de  mening  dat  het  christelijk predikambt  eigenlijk  niets  anders  zou  zijn  dan  één  van  de  vele  andere  middelen  tot onderhoud, hetgeen voor het evangelie zeer schadelijk zou zijn (1 Kor. 9: 12), en om tot zo’n opofferende en zelfverloochenende ambtsbediening steeds gewillig te blijven, denken aan de woorden van de Heere Jezus, die Hij, al is het ook niet in een uitspraak, woordelijk zo in het evangelie opgetekend, toch naar de inhoud van zijn woorden, gezegd heeft: Het is zaliger te geven dan te ontvangen. " (Luk. 14: 12-14 "Lu 14: 11.

Tot hiertoe had Paulus nog meer gesproken tot de oudsten als een vaderlijk vriend, die hij als hun leraar en leidsman had gevormd; nu hij echter hen en hun gemeente overgeeft en zij van nu aan als zijn navolgers hun kudden zonder zijn medewerking moeten weiden, spreekt hij ze met opzettelijke nadruk als zijn broeders aan. Dit ogenblik is voor de ontwikkeling van de kerk van bijzonder groot gewicht. Het wijst het begin aan, dat de kerk uit haar afhankelijkheid van   de   persoonlijke   tegenwoordigheid   van   de   apostelen   overgaat   in   haar   latere zelfstandigheid,  en daarom zijn ook  de woorden van de apostel,  hier  gesproken,  tot  een aanwijzing geworden voor de hele kerk in de tijd na de apostelen. Deze toch is niet na het heengaan van de apostelen op andere apostelen of bisschoppen of op een paus of op enige andere menselijke autoriteit  gewezen,  die  toch allen machteloos zouden zijn om de kerk staande  te  houden  te  midden  van  de  stormen,  die  haar  gedurende  de  volgende  eeuwen wachtten, maar alleen op God en het woord van Zijn genade, waarin Hij Zich voortdurend aan Zijn kinderen openbaart. Alleen Hijzelf is in staat hen waarlijk op te bouwen en dit doet Hij juist door middel van Zijn heilig woord, dat Hij ten behoeve van Zijn kerk heeft gegeven. Zie hier de ware autoriteiten, waarbij de kerk van Christus alleen haar steun moet zoeken en waar zij die alleen zal vinden!

De kerk is voldoende verzorgd door het beschermend besturen van God over haar en de bezielende kracht van het goddelijk woord. De kerk nu, die alleen steunt op genade, zal juist daardoor ook in dienende liefde een voorbeeld zijn; in die zin heeft Paulus haar een voorbeeld gegeven.  De  sterken  moeten  de  zwakken  helpen  dragen,  want  "geven  is  zaliger  dan ontvangen. " Dit is van aardse dingen gezegd, maar geldt ook omtrent het geestelijke en heeft vooral zijn toepassing op de Paulinische kerk.

Hoe nader wij tot God komen, des te zaliger zijn wij (1 Tim. 6: 15). God neemt echter niet, maar geeft, draagt de naam van Liefde en het is de aard van de liefde, dat zij zich geeft.

Al zijn de predikers van het evangelie nu geen handwerkslieden zoals Paulus, maar voeden zij zich van het altaar (1 Kor. 9: 13), toch moeten zij Zijn woord als een spiegel voor zich laten zijn: zij moeten zich in zelfverloochenende werkzaamheid, die veel meer verricht dan geëiste ambtsverrichtingen en in gehele onthouding van gierigheid zich als mannen betonen, van wie de wereld ten onrechte lastert dat zij het minste werk en het rijkste loon zouden hebben.

36. En toen hij dit gezegd had, is hij neergeknield en heeft met hen allen gebeden, ten eerste om hun bewaring bij het enige ware geloof, maar ook voor zijn dienst te Jeruzalem (Rom. 15: 30v.) en om de verheerlijking van de kracht van de genade van de Heere aan hem in het lijden, dat hem wachtte (hoofdst. 21: 13v.).

Zo behoren wij onze vrienden ook de laatste plichten te bewijzen, wanneer zij ons voor enige tijd of zelfs door de dood voor altijd gaan verlaten. Hen uitgeleide doen, dat te doen met tranen, dat te doen onder de beste wensen en tedere omhelzingen, is menselijk: het biddend te doen is christelijk. Hoe hartelijker wij elkaar beminnen, hoe meer wij voor elkaar moeten bidden. Zich met en voor elkaar in het gebed tot de Vader van alle barmhartigheid te wenden, hoe vertroostend is dat voor het hart, hoe versterkend tot alle plicht en bij alle moeilijkheid; hoe  sterkend  en  opwekkend  voor  elke  aanwezige!  Vooral wanneer  houding,  gebaren  en woorden met de gevoelens van het hart overeenstemmen, diepe ootmoed en eerbied van het hart voor God aanduiden en de aandacht onder het bidden opwekken. Daartoe dient ook in het bijzonder  het  luidop  bidden,  dat  alle  aanwezigen  op  één  en  dezelfde  toon  stemt  en  de aandoeningen van de spreker in het hart van allen overstort. Hoe gevoelig was elk na Paulus’ bidden aangedaan! Reeds had zijn aanspraak hen week gemaakt; en dit slot, dat daar zo goed bij aansloot, sleepte hen met zich mee. Samen bidden moet, als het hartelijk en doelmatig geschiedt,  nog  krachtiger  werken  dan  de  welsprekendste  redevoering  tot  stichting  en opbeuring. Want van een gebed, dat die naam in waarheid verdient, is alle zucht om door sieraad en kleur van taal te behagen, als iets dat het heilige zelf ontheiligt, ver verwijderd. Het hart van de voorganger verheft zich tot de Alwetende, voelt zich in Zijn bijzondere nabijheid, denkt aan geen lagere bedoelingen, maar stort voor Hem de geringste verlangens en wensen, zowel  als  gewaarwordingen,  gevoelens  en  gezindheden  uit;  en  als  het  gebed  uit  het allerbinnenste  van  het  gemoed  opwelt,  ademt  ook  de  taal leven  en  gevoel,  innigheid  en tederheid, diepe eerbied en kinderlijk vertrouwen en is voor elk die het gebed aanhoort en volgt, vol van zalving, hartverruimend, hartverhogend, meeslepend.

Het  knielen  bij  het  gebed  is  een  voorrecht  van  Gods  kinderen;  anderen  schamen  zich daarvoor, daarom moet het ook alleen plaatshebben in het binnenvertrek, of in vereniging met hen die het verstaan; het is een zaak die niet zonder noodzaak aan de spot van de wereld kan worden prijsgegeven.

Dikwijls kan meer worden uitgewerkt door gebed dan door prediking.

37. En zij barstten allen in groot geween uit en vielen Paulus om de hals en kusten hem, als betoning van innige liefde.

HOOFDSTUK 21

REIS VAN PAULUS VAN MILETE NAAR JERUZALEM EN WAT HIJ DAARBIJ HEEFT GEDAAN EN ONDERVONDEN

Vs. 1-6 In de eerstvolgende drie dagen (23-25 april) komen de reizigers van Milete over Cos en Rhodus tot Patara, waar het schip, waarvan men tot nu toe gebruik gemaakt heeft, de plaats van   zijn   bestemming   heeft   bereikt   en   men   nu   een   ander   zal  nemen.   Het   is   een koopvaardijschip, dat hen (volgens de berekening van de Griekse kerkvader Chrysostomus, die met de lokaliteit aldaar bekend is) in vijf dagen (26-30 april) naar Tyrus brengt. Nadat men 7 volle dagen (1-7 mei) bij de christelijke gemeente aldaar heeft doorgebracht, houdt men  tot  afscheid  een  gemeenschappelijke  zondag.  Bij  die  gelegenheid  voorzeggen  ook profetische stemmen uit het midden van de gelovigen de apostel zijn lot te Jeruzalem. Men komt daarna te Ptolemaïs, waar men zich nog een volle dag bij de broeders ophoudt (8 en 9 mei). Daarna gaat het over land verder naar Cesarea, waarmee ongeveer vier dagen (10-13 mei) voorbij gaan. De dochters van de evangelist Filippus, in wiens huis men verblijf houdt en die de gave van de profetie bezitten, verkondigen Paulus het  lot  dat  hij te  Jeruzalem tegemoetgaat. De profeet Agabus, vroeger reeds genoemd, komt vervolgens uit Jeruzalem en stelt dat lot door een uiterlijke handeling voor. Nu wordt de apostel van alle zijden bestormd om zich niet in gevaar te begeven, maar hij toont zich vast en onbewegelijk aan de wil van de Heere onderworpen en leidt ook de gemoederen tot zo’n overgave. Op 14 en 15 mei gaat daarop de reis in gezelschap van enige discipelen uit Cesarea verder naar Jeruzalem. Daar wordt  de  apostel  ingekwartierd  bij  een  oude  christen,  van  Cyprus  afkomstig,  Mnason genaamd.

1. En toen het geschiedde, dat wij ons van hen hadden losgerukt (Luk. 22: 41) en van hen gescheiden en afgevaren waren, zo voeren wij rechtdoor, zodat wij het eiland Patmos (Openb. 1:  9)  aan  onze  rechterhand  lieten  liggen  en  kwamen  te  Cos.  Dit  eiland  wordt  om zijnbekoorlijkheid de tuin van de Egeïsche zee genoemd. En de dag daarna kwamen wij te Rhodus. Dit eiland heeft zijn naam te danken aan de vele rozen, die daar in grote pracht worden gekweekt (hoofdst. 12: 13); het is beroemd door het hoge standbeeld van 150 voet, dezogenaamde kolossus van Rhodus, die echter ten tijde van Paulus, door een aardbeving neergeworpen, reeds in puin lag. En vandaar kwamen wij te Platara, een havenstad aan de zuidelijkste kaap van de provincie Lycië.

2. En toen wij een schip gevonden hadden dat naar Fenicië overvoer, gingen wij erin, alsof dit schip voor ons door de Heere gereed gehouden was (Jes. 60: 9) en wij voeren af in zuidelijke richting.

De verdere reis van de apostel van Milete verkrijgt een ander karakter dan wij tot nu toe op zijn laatste reis hebben opgemerkt. Van Milete, waar hij afscheid  heeft  genomen van zijn vroegere werkkring, reist hij nu in het bepaald bewustzijn van dit afscheid naar Jeruzalem. Lukas wil ook dadelijk in het begin van het verdere verhaal het ingetreden keerpunt doen opmerken, daar hij zich bedient van de uitdrukking "van hen gescheiden. " Daarmee geeft hij te   kennen  dat   die   scheiding   moeilijk   was   en  doordrongen  van  het   bewustzijn  van noodzakelijkheid. Het bittere en het moeilijke van het scheiden lag niet alleen op het gemoed van  hen die achterbleven,  (hoofdst.  20:  37v.),  maar  ook  op  dat  van hen die gingen.  De geografische  opgave  van  de  eilanden  en  havensteden  die  men  aandeed,  schijnt  zonder samenhang te zijn, zij heeft echter voor het geheel van ons verhaal een bepaalde betekenis. Door al deze mededelingen wordt er opnieuw nadrukkelijk aan herinnerd dat Paulus met zijn

metgezellen en gaven van het land van de eilanden, van de landen aan de andere kant van de zee naar Jeruzalem komt; zijn komen met de getuigen en tekenen van de bekering van de heidenen tot de God van Israël komt voor als een voorstelling en vertegenwoordiging van de grote omkering die voor de heidenwereld door de oudtestamentische belofte (Jes. 24: 15v. ; 42:  4vv.  ; 49:  1vv.  ; 60:  5 is beloofd en nu  reeds tot  het  begin van verwezenlijking  is gekomen.

3. En toen wij Cyprus in zicht gekregen en dat eiland links hadden laten liggen, volgden wij die ingeslagen richting zonder in enig opzicht verder van de weg af te wijken. Zo voeren wij naar Syrië, namelijk naar Syrië in de ruimere zin van het woord, waartoe ook Fenicië en Palestina  behoorden  (hoofdst.  18:  18)  en  kwamen,  nadat  wij  5  dagen  onderweg  waren geweest, in Tyrus aan want het schip zou daar, op die marktplaats van de heidenen (Jes. 23: 3) zijn lading lossen, zodat nu het eerste en dichtsbijzijnde doel daarvoor bereikt was.

4. En toen wij de discipelen, waarvan er daar enigen waren, zoals wij wisten (hoofdst. 11: 19; 15: 5) en die wij eerst in de grote stad moesten zoeken, gevonden hadden, bleven wij daar zeven dagen, want zolang had het schip nodig om te lossen en voor de verdere vaart nieuwe vracht in te laden. Van deze discipelen waren er enigen die door de profetische gave, die zij bezaten,  (1  Kor.  12:  10)  tot  Paulus  zeiden  door  de  Geest,  dat  boeien  en  smarten  hem wachtten. Zij nu meenden dat die openbaring hun ten deel was gevallen ter aanwijzing van de apostel (vgl. vs. 10vv.) en waarschuwden hem dat hij niet zou opgaan naar Jeruzalem. Die waarschuwing wees hij echter beslist af (Matth. 16: 22v.) door zijn gave om de geesten te onderscheiden  (1  Kor.  12:  10;  14:  29),  waarop  zij  zich  dan  ook  aan  zijn  uitspraak onderwierpen (1 Kor. 14: 32).

Het "zij zeiden tot Paulus door de Geest dat hij niet zou opgaan naar Jeruzalem, " behoort alleen tot de vorm van hun profetie, terwijl zij zich ongeveer zo uitspraken: "ga niet  op, wanneer  gij daar  geen banden en smarten wilt  ondervinden.  " De uitdrukking  is niet  zo bedoeld alsof zij Paulus door de Geest hadden verboden naar Jeruzalem te gaan, want de Heilige Geest kon toch Zichzelf niet tegenspreken in datgene, waartoe Hij de apostel drong (hoofdst. 20: 22vv.). De discipelen bevestigen thans alleen wat Paulus reeds in zijn binnenste was geopenbaard; maar  zij willen het  naar  een zijde wenden,  zoals hun eigen menselijke gedachte hun dat ingaf. Niets leidt gemakkelijker op een dwaalweg en is gevaarlijker dan de mixtela carnis et Spiritus (vermenging van vlees en Geest) in denken, voelen en handelen, die zo gemakkelijk binnensluipt.

Paulus merkte wel op dat de discipelen door de geest spraken, maar hun uitlegging van de uitspraak van de Geest, door hen vernomen, onderscheidde hij bepaald van deze spraak zelf. De liefdevolle discipelen, die voor het geluk van de kerk bezorgd waren, concludeerden uit het hun op wonderbare wijze gegeven vooruitzien van het lijden, dat de apostel te Jeruzalem wachtte,  dat  zij hem moesten weerhouden om op  te gaan.  Zij konden nauwelijks anders denken en Paulus had al de vastheid nodig van een hart dat in Gods erkende wil berust, om bij de  dringende  voorstellingen  van  broeders,  die  de  Geest  van  God  hadden,  ja  bij  de waarschuwing dat hij God niet zou verzoeken, standvastig te blijven (in Cesarea klom die drang tot de hoogste graad vs. 10vv.). De discipelen te Tyrus lieten zich tevreden stellen, want zij vernamen in tegenstelling tot hun eigen uitleg  de duidelijke stem van de Heilige Geest uit de mond van die man, wiens leven verteerd werd door de vlam van heilig vuur en juist doordat zij zich lieten gezeggen (Jak. 3: 17), bewezen zij van welke Geest zij kinderen waren.

5. Toen het nu geschiedde dat wij deze dagen, waarop het schip te Tyrus voor anker lag, doorgebracht hadden, gingen wij weg en reisden voort; en zij, de discipelen (vs. 4), deden ons allen uitgeleide met vrouwen en kinderen tot buiten de stad en wij knielden met elkaar aan de oever neer, toen wij daar buiten bij het  vlakke zandige strand waren gekomen, en baden (hoofdst. 20: 36 en 38).

6. En toen wij elkaar gegroet hadden en zo afscheid hadden genomen, gingen wij in het schip, maar zij keerden naar huis terug (Joh. 16: 32; 19: 27).

Voor de eerste maal wordt hier van kinderen van de christelijke gemeente gesproken. Hier in Tyrus is dus het  eerste voorbeeld  van het  volkomen doordringen van het  christendom in huisgezinnen, waaruit wij moeten af leiden dat zelfs op de grond van de handelsstad van de wereld,  waar  van  nature  al  het  menselijke  en  ook  het  familieleven  op  het  diepst  was ondermijnd,  het  evangelie  sterke  en  diepe  wortelen  gevestigd  had.  Als  een  bijzondere onderscheiding van de gemeente te Tyrus moeten wij zeker ook voor ogen houden dat zij hier voorkomt als verwaardigd om in al haar leden tot de kinderen toe met de apostel van de heidenen  en  zijn  metgezellen,  die  de  heidense  gemeente  vertegenwoordigden,  tot  een gemeenschappelijke openbare bidstond te worden verenigd.

Ouders moeten hun kinderen daarheen meenemen, waar zij tot gebed en andere goede dingen worden geleid, maar niet waar zij verleid worden.

7. Toen wij nu, Paulus en Lukas met de zeven begeleiders, die in hoofdst. 20: 4 genoemd zijn, de vaart vanuit Tyrus volbracht hadden, het tweede station van het schip dat wij in Patara namen (vs. 2), kwamen wij met de overige manschappen aan te Ptolemaïs, het vroegere Acco ("Jos 9: 2" en "Jud 1: 31, en na de broeders die daar waren (hoofdst. 11: 19; 15: 3) gegroet te hebben, bleven wij een dag bij hen.

Paulus is  nu met  zijn geheiligde heidenen in het  land Israël aangekomen; de aankomst  is betekenisvol. De plaats, nog heden de beste haven aan de Syrische kusten, ligt wel in het land Israël, maar is nooit door Israël in bezit genomen en werd daarom ook nog in later tijd voor onrein gehouden, zoals overal Israëls beperking zich onder het Oude Testament openbaarde in het feit dat het zich de heerschappij over de zee, die was toegezegd, niet toeëigende. Maar in het gegeven dat  het reisgezelschap van Paulus hier in de heidense havenstad van het land Israël een gemeente van Jezus vindt en deze broederlijk groet en behandelt, openbaart zich het begin van het overschrijden van die grens. Wat geen Jozua, wat geen richters, wat David en Salomo niet hadden kunnen teweegbrengen, dat heeft Jezus, de Zoon van David, volbracht, en te Acco of Ptolemaïs woont nu Israël (Rom. 2: 28v.) en Paulus, die bewezen is apostel te zijn, moet deze gemeente erkennen.

8. En de volgende dag gingen Paulus en wij die met hem waren vandaar, terwijl de overigen die tot het schip behoorden, te Ptolemaïs achterbleven en kwamen langs delandweg, die een dagreis lang was, te Cesarea (slotw. 1 Makk. No. 11e); en gekomen in het huis van Filippus, de evangelist (Ef. 4: 11) (die één was van de zeven (hoofdst. 6: 3vv.) en sedert hoofdst. 8: 40 hier woonde) bleven wij bij hem en lieten wij het dus niet bij een kort bezoek.

Vroeg in de morgen van de zendingsdag van de kerk kwam van Cesarea het bericht naar Jeruzalem dat ook de heidenen het woord van God hadden aangenomen (hoofdst. 11: 1); van Cesarea trok nu de apostel van de heidenen met een heilige buit naar Jeruzalem op.

Evangelisten waren hulpzendelingen, die voor geen bijzondere gemeente uitsluitend bestemd waren, maar vrijwillig uittrokken, deels door de apostelen en andere leraars van apostolisch gezag nu hier dan daarheen gezonden om het evangelie van Jezus Christus te verkondigen en vooral wat  men  zich  uit  het  leven  van  de  Heere,  van  Zijn  leer  en  daden  herinnerde  en daardoor het apostolisch onderricht deels voor te bereiden, deels voort te zetten. Zij hadden dus  de  roeping  tot  verkondiging  van  het  evangelie  met  de  apostelen  gemeen,  maar onderscheidden zich van hen doordat zij niet rechtstreeks door Christus geroepen en daarom de   apostelen  ondergeschikt   waren   (2   Tim.   4:   5)   en  de   buitengewone   apostolische geestesgaven niet bezaten, maar ook doordat hun dienst minder het samenvatten van het grote geheel van het evangelie was, zoals de prediking van de apostelen ten doel had, maar de verkondiging van de geschiedkundige bijzonderheden uit de werkzaamheid van Jezus.

9. Deze nu had vier dochters, nog maagden (Openb. 14: 4), a) die profiteerden. Zij bezaten de gave  van  de  voorzegging  (Joël  3:  1),  zoals  dat  ook  weer  bleek  uit  hetgeen  zij  Paulus mededeelden.

a) Hand. 2: 17

Als men vs. 4 en vs. 10vv. met elkaar vergelijkt, is deze opmerking zeker zo op te vatten dat ook die vier dochters van Filippus Paulus het lot voorzegden dat hem wachtte.

Het huis van de evangelist Filippus, wiens ambt als armenverzorger sedert de vervolging in hoofdst. 8: 1vv.

was vernietigd, is het middelpunt van de christelijke gemeente te Cesarea, rijk getooid door de vervulling van Joëls profetie. En zie, daar tot deze vroegere armenverzorger van de eerste gemeente komt nu hij, voor wie hij eens had moeten vluchten, hij komt vergezeld door die zeven, die met liefdegaven van de broeders uit de heidenen de arme heiligen te Jeruzalem moesten verzorgen.

Het is een grote roem en een ware zegen van God als een dienstknecht van Christus ook vrome dochters heeft, zoals hier de Geest van de Heere aan Filippus de roem geeft dat zijn dochters niet slechts kuise maagden waren, maar ook profetessen van Christus geweest zijn. Hoe zeldzaam zijn dergelijke voorbeelden in onze dagen, waarin de dochters van predikanten helaas meermalen anderen overtreffen in overmoed, ijdelheid en wereldgezindheid!

10.  En  toen  wij  daar  vele  dagen,  langer  dan  onder  andere  omstandigheden  zou  hebben plaatsgehad, gebleven waren, omdat wij eerst de sabbat op 13 mei wilden laten voorbijgaan voordat wij verder reisden, ten einde de Joden geen ergerniste geven, kwam er een zeker profeet van Judea naar Cesarea, genaamd a) Agabus (hoofdst. 11: 27v.).

a) Hand. 11: 28

Laten wij onze aandacht vestigen op de gastvrijheid van de christenen onderling. Landszeden en gewoonten maakten wel de uitoefening ervan destijds gemakkelijker en tevens nodiger, dan bij ons, doch hoeveel konden en moesten wij nochtans ook hierin niet nog doen, waartoe ons liefdeloosheid en onverschilligheid helaas veelal te zeer ongenegen maken. Filippus, die toch  een  groot  huisgezin  had,  bood  onmiddellijk  niet  alleen  de  apostel,  maar  ook  zijn reisgezelschap, huisvesting aan en hoe aangenaam zal het voor Paulus zijn geweest om zo’n oude en beroemde christenleraar, een man van dat gezag in de kerk (daar de evangelisten

buitengewone leraren zonder vaste standplaats naast de profeten worden opgesteld: Ef. 4: 11), de man die het eerst te Samaria gepredikt, die de buitenlandse hoveling van Candacé tot de christelijke   belijdenis   had   gebracht   en   die   in   vrijere   denkwijze   met   hem   zozeer overeenstemde, te ontmoeten en regelmatig met hem te kunnen spreken.

11. En hij kwam tot ons in het huis van Filippus en nam de gordel van Paulus van de plaats waar hij die had neergelegd Jer 13: 11 en bond er zijn handen en voeten mee vast, doordat hij die eerst om de voeten bond en vervolgens de handen, alsof ze waren gebonden, daardoor stak, begon hij te profeteren. Hij zei: Dit zegt de Heilige Geest: de man wiens gordel dit is, waarmee ik mij gebonden heb, zullen de Joden zo te Jeruzalem binden, als ik mijzelf heb gedaan en overleveren in de handen van de heidenen (Luk. 18: 32 Joh. 19: 11).

Bij de profetische stemmen van Cesarea uit de mond van de dochters van Filippus komt hier een profeet van Jeruzalem verkondigen dat Paulus daar lijden wachtte. Agabus komt daarvoor als afgezonden door de profetische Geest van de kerk te Jeruzalem en daardoor is de gezonde toestand van deze kerk in haar kern zeker. Niet alleen is zij onderscheiden van de Joden, die nu met elkaar een dodelijke haat tegen Paulus koesteren Ac 20: 6, maar ook van de Judaïsten, of   de   Joods-christelijke   ijveraars,   die   daarin   in   bijzondere   graad   met   de   Joden sympathiseerden. Agabus versterkte zijn profetie door een symbolische handeling ("So 1: 3" eerste aanmerking). De gordel van Paulus was het  symbool van zijn grote ijver, van zijn werkzaamheid  als  apostel van  de  heidenen  (vgl.  Joh.  21:  18);  zo  was  dit  een  zeer  juist symbool voor deze daad.

Reeds  de  vorige  keer  toen  van  Agabus  werd  gesproken,  trad  hij op  als  profeet  van  de naderende tekenen van het nabijzijnd gericht en zijn profetie had een heilzaam gevolg voor Antiochië zowel als voor Jeruzalem; zijn tegenwoordige aankomst beweegt zich op hetzelfde gebied, want als de Joden Paulus in de handen van de heidenen overleveren, zoals hij hier uitspreekt, dan onderstelt hij dat zij zich ook tegen de nieuwe openbaring van Gods genade verstokken en hij herinnert bovendien zeer duidelijk aan de wrok van de Joden tegen Jezus; het eenvoudig en noodzakelijk gevolg van zo’n overvloed van zonde is zeker het gericht van God.

Hoe  meer  de  apostel  de  stad  Jeruzalem  naderde,  des  te  duidelijker  en  des  te  meer gedetailleerd werden de voorzeggingen omtrent het lijden dat hem wachtte, zoals ook Jezus op  zijn  laatste  weg  naar  de  lijdensstad  het  duidelijkst  van  Zijn  kruis  sprak.  Het  is  een bijzondere trouw van onze Heer, dat Hij ons niet blindelings maar met open ogen en gesterkt in het hart in de strijd van het lijden voert. Men wordt daardoor volkomen verzekerd dat ons alles wat gebeurt naar de zalige wil van de Heiland, tot ons eigen welzijn overkomt.

12. Toen wij nu dit hoorden, konden wij na de profetie van de Geest, die wij reeds te Tyrus hadden vernomen (vs. 4) niet anders geloven dan dat zij werkelijk, zoals de profeten aldaar hadden te kennen gegeven, een waarschuwing was van de Heere tegen een zeer gevaarlijke stap, die de apostel uit  al te grote liefde  voor zijn volk zich had voorgenomen. Daarom smeekten wij, zijn reisgenoten en zij die van die plaats waren, die tot de gemeente te Cesarea behoorden, door zich met onze tranen en gebeden te verenigen, dat hij niet zou opgaan naar Jeruzalem.

13. Maar Paulus antwoordde: a) Wat doet gij, dat gij weent en mijn hart week maakt? Tracht niet op zo’n roerende wijze mij tot iets over te halen, waartoe ik toch volgens mijn geweten

geen vrijheid heb; want ik ben bereid niet alleen gebonden te worden, maar ook, indien het daartoe moet komen, te sterven in Jeruzalem voor de naam van de Heere Jezus.

a) Hand. 20: 24

Te Cesarea wordt duidelijk uit elkaar gehouden wat te Tyrus nog vermengd was. Agabus voorspelt, als orgaan van de Heilige Geest, gevangenneming en uitlevering van de apostel te Jeruzalem en de reisgenoten bestormen, naast de christenen die in de stad waren, op grond daarvan de apostel met tranen en gebeden, dat hij het toch niet zou wagen naar Jeruzalem te gaan.  Maar  ook  het  gezamenlijk  smeken  van  een  gehele  vergadering  van  christenen, waaronder mannen waren die verlicht  en voor het koninkrijk van God trouw en zegenrijk werkzaam waren, zoals Filippus, Timotheüs en anderen, oefenen geen beslissende invloed op de apostel uit; want de wil van het volk, zelfs de eenparige wens en wil van een vergadering van ware christenen is niet altijd ook de wil van God.

De  liefde  meent  het  met  de  geliefde  wel hartelijk  goed,  al is  het  niet  altijd  volgens  de gedachte van God.

Voor een knecht van God, aan wie zijn plicht ter harte gaat, kan dikwijls de tederheid van zijn vrienden,  de bezorgde liefde van een echtgenote,  de welgemeende verzorging  van goede kinderen, de voorzichtige raad van een angstvallige vriend zijn weg zeer verzwaren en zijn roeping moeilijk maken; hij mag zich echter daardoor niet laten afhouden, als hij weet dat zijn plicht hem roept en de Heere hem zendt. "Wie vader of moeder liefheeft boven Mij, is Mij niet waardig, " zegt de Heere.

Zo  overwint  hij  op  de  weg  van  zijn  roeping  het  schrikbeeld  van  de  vijandschap,  ja  de biddende  aandrang  van  de  vriendschap,  ja  de  aandoening  van  zijn  gemoed,  ja  zelfs  de ingeschapen zucht tot het leven. Hij jaagt niet onbesuisd naar de martelkroon, maar vreest ook de marteldood niet; hij heeft slechts één vrees: de Heere te mishagen en kleiner te zijn dan zijn verheven roeping; hij is tot het lijden en strijden niet slechts in een enkele vorm, maar in elke  gedaante ten volle gereed en gewapend.  Edele Paulus,  het  verwondert  ons niet  dat niemand het uiteindelijk waagt u op de weg van zo’n trouw te stuiten! Zoals de apostel zich hier vertoont, doet hij ons onwillekeurig aan de Meester zelf denken, die in de streek van Cesarea Filippi in volle helderheid het schrikbeeld van Zijn naderend lijden aanschouwt, maar tevergeefs door de vriendschap gesmeekt wordt Zichzelf genadig te zijn, terwijl Hij voorts met vaste schreden de weg naar Jeruzalem optreedt. In waarheid, Paulus’ hart hoefde zich niet te  veroordelen,  waar  hij aan  de  Korinthiërs  schreef:  Weest  mijn  navolgers,  zoals  ik  een navolger  van Christus  ben (1  Kor.  11:  1).  Weest  mijn navolgers,  kunnen wij het  woord herlezen, zonder tegenover zo’n reus als dwergen in het gevoel van onze nietigheid weg te duiken? Ach, wat een onafzienbare stof tot beschamende tegenstellingen, wanneer zelfs de beste van ons zijn moed en trouw op het gebied van zijn roeping vergelijkt met deze kolossale en toch zo waarachtig menselijke en echt christelijke grootheid van geest! En toch blijkt het al spoedig: een heldenmoed als die van Paulus is nog altijd onmisbaar voor iedereen, die niet slechts in naam, maar metterdaad discipel van Christus wil zijn. Tot de betrekkelijk kleine plichten van het dagelijks leven hebben wij vaak des te meer geestkracht en moed nodig, omdat de stille zelfverloochening die zij vragen, niet zonder zware strijd wordt beoefend, door  geen toejuiching  van de wereld  beloond.  Van lijden zijn wij van nature afkerig; en sterven? Maar hoeveel is er nodig om waarlijk op goede grond te durven zeggen: "ik ben bereid! " Nee, het kan ons niet verwonderen dat het woord: "wij hebben dan altijd goede moed, " in zo weinig harten geschreven staat, al wordt het nu en dan in opgewondenheid

overgenomen. En toch is zo’n heldenmoed zo onschatbaar voor iedere christen, die immers, al staat hij ook zoveel lager dan Paulus, nog altijd moet strijden om in te gaan. Pas met die moed in het hart zijn wij in staat om werkelijk onszelf en anderen ten zegen en in leven en sterven beiden de Heere tot eer te zijn. Wat een geluk dat hetgeen niemand kan missen, ook voor allen verkrijgbaar mag heten, verkrijgbaar langs dezelfde weg, waarop Paulus tot deze hoogte gestegen is! Mag slechts eerst het hart vernieuwd en uit het beginsel van het geloof de liefde tot Christus geboren zijn, dan kunnen wij wat voor vlees en bloed volstrekt onmogelijk is. In kinderlijk vertrouwen op God zullen wij het lijden dat hij ons beschikt, niet slechts afwachten, maar zonder sidderen tegengaan en vervuld van de hoop van het eeuwige leven, zelfs bij het naderen van de laatste vijand, kunnen spreken tot onze treurende vrienden: "wat doet gij, dat gij weent en mijn hart week maakt? Ik ben bereid! "

14. En toen hij zich, zoals uit deze bepaalde verklaring bleek, niet liet afraden en wij daarom ook niet langer bij hem mochten aandringen, hielden wij ons tevreden, zodat wij hem niet verder de gewenste reis afraden en wij zeiden metherinnering aan het voorbeeld van Christus in Luk. 22: 41vv. : a) De wil van de Heere geschiede.

a) Matth. 6: 10 Luk. 11: 2; 22: 42

De Heere, van wie aan Lazarus’ graf de ogen overliepen, eist van Zijn discipelen niet het doden van alle natuurlijk  gevoel; doch alle menselijk  gevoel moet  geleid  en overwonnen worden door de kracht van kinderlijk geloof en zegenrijke hoop en daarbij is dan de Heere zelf in de zwakken machtig. (LEONH. en SPIEGELH.).

Paulus weet dat hier het doel was om de kerk uit de heidenen te Jeruzalem voor te stellen en de heidense zijde van de kerk met de Joodse, die te Jeruzalem haar heilige en rijkgezegende stam bezat, aan elkaar te sluiten. Hij wist dat een laatste genadebetoning aan het verharde volk van Israël moest plaatshebben en dat hij in dat grote werk als bemiddelaar was geroepen. Hiermee nu was het onherroepelijk uitgemaakt dat het uitzicht op zijn persoonlijk gevaar zelfs niet de minste verandering in zijn besluit en zijn loop mocht veroorzaken, daar  het  lijden vanaf het begin hem was aangekondigd als behorende tot zijn roeping (hoofdst. 9: 16). Het moet ons met bewondering vervullen als wij Paulus in de meest vertrouwde en verlichte kring van de apostolische gemeente toch in de grond volgens het eigenlijk geheim van zijn diepste wezen  onverstaan  en  als  alleenstaand  aantreffen.  De  onvergelijkelijke  hoogte  van  deze apostolische  stand  zal  ons  verder  tot  groter  duidelijkheid  komen,  als  wij  ons  dergelijke ogenblikken uit  Luthers leven herinneren, waarin ook deze, door zijn meest  vertrouwden verlaten en niet begrepen, met zijn geweten en zijn God alleen is gelaten. Zo moest hij in grote geloofsmoed een stoute stap wagen, terwijl zijn vrienden verwonderd en niet zonder schroom hem moesten nastaren. Uit dergelijke beslissende tijdpunten (men denke bijv. aan het  gaan  naar  Worms  in  het  jaar  1521)  blijkt  dat  het  werk  van  de  reformatie  in  zijn hoofdpersoon  niet  kan  worden  verklaard  uit  de  tijdsomstandigheden,  maar  naar  zijn voornaamste  grond  uit  de  nieuwe  schepping,  die  de  genade  van  Jezus  Christus  heeft teweeggebracht in de ziel van een man, naar de wet van haar almacht en wijsheid. Zo blijkt uit de gewichtige zaak, ons in deze tekst door de Handelingen van de Apostelen meegedeeld, dat het grote werk van de bekering van de heidenen, waarvan het hun om de voltooiing te doen  is,  niet  zozeer  in  de  apostolische  gemeente  als  zodanig,  ook  niet  in  bijzondere uitstekende en verlichte persoonlijkheden, maar in de eerste en voornaamste plaats in het goddelijk geheim van de bekering en roeping van Paulus van Tarsen gelegen is. Het heeft zeker  slechts  een  herinnering  nodig  dat  door  zo’n  plaatsing  en  zo’n  uitsluitend  op  de voorgrond stellen van de apostel Paulus, de universele betekenis, die Lukas in dit deel van de

Handelingen aan het verhaal van de daden en lotgevallen van hem gegeven heeft, opnieuw voor ons bevestigd is geworden.

Hoeveel wordt ervoor geëist om ze te weerstaan, om in die bange dagen niet kleinmoedig te worden, om niet te wankelen en te bezwijken! Nee, het verwondert ons niet dat zijn hart week werd; maar wat men ook deed, hoe men ook met woorden en tranen bad, hoeveel verenigde pogingen allen ook  aanwendden om hem van zijn voornemen af te brengen,  hij  bleef er standvastig bij en stond pal als een rots in het hart van de zee. Vanwaar die standvastigheid? Sproot zij voort uit ongevoeligheid, of dweperij, of eigenzinnigheid? Maar hetgeen hij sprak en de toon waarop hij sprak en de aandoeningen waarmee hij sprak, kunnen ons van het tegendeel overtuigen. Nee, het was diep besef van plicht, het was innige overtuiging dat hij naar Jeruzalem werd geroepen, het was de levendige bewustheid dat hij voor de naam van de Heere  Jezus  zelfs  zijn  leven  moest  over  hebben,  die  hem  drong  om  onwrikbaar  in  zijn voornemen  te  volharden.  En  opdat  hij  daaraan  trouw  zou  blijven,  daartoe  bedwong  hij terstond  de  gevoelens, waarvan hij voelde dat  zij zich van hem zouden meester gemaakt hebben; daartoe bestreed hij op de doeltreffendste wijze de gevoelens, waardoor zijn vrienden waren overwonnen en verklaarde hij hun zo stellig mogelijk dat hij bereid was, niet alleen, zoals voorspeld was, gebonden te worden, maar ook te sterven te Jeruzalem voor de naam van de Heere Jezus. Zo gaf hij geen voedsel aan de verzoeking; zo ging hij haar ogenblikkelijk tegen, zo brak hij opeens haar kracht en zo werd het hem mogelijk in deze moeilijke strijd de overwinning te behalen.

15. En na die dagen, in vs. 10 genoemd, maakten wij ons gereed in hetgeen nodig was voor onze aankomst en ons verblijf in de heilige stad en het werk dat wij daar te doen hadden en gingen op naar Jeruzalem, terwijl wij voor de weg, ongeveer 14 mijlen lang, tweedagen nodig hadden.

Na hun verblijf van verscheidene dagen te Cesarea, maakten Paulus en zijn metgezellen zich nu gereed voor het vertrek, door het nodige voor te bereiden voor de veilige bezorging van het geld van de collecte, dat zij met zich voerden en het nodige voor de reis aan te schaffen. Na twee dagreizen kwamen zij ‘s avonds bijtijds te Jeruzalem aan. Zij werden door enige discipelen te Cesarea begeleid, die ook het feest te Jeruzalem wilden meevieren.

16. En met ons gingen ook sommigen van de discipelen van Cesarea, die een zekere Mnason van Cyprus met zich meebrachten, een oude discipel, bij wie wij in huis zoudenverblijven.

De voorzorg voor de verblijfplaats is vol betekenis. In de gemeente van Cesarea was de boosheid van vele broeders te Jeruzalem tegen Paulus (vs. 21) niet onbekend en men was er wijselijk op bedacht dat hij eerst bij een man zijn intrek nam, die een duidelijk begrip had van de roeping van de heidenapostel en die tevens het broederlijk vertrouwen van de gemeente genoot. Maar was niet vooral Jakobus zo’n man? Zeker (Gal. 2: 9v.). De Cesareërs zullen echter hebben geweten dat de woning van Jakobus niet ruim genoeg was om zoveel gasten op te nemen, vooral niet in de Pinksterdagen, daarom leidde men Paulus’ reisgezelschap naar Mnason. Deze, een landsman van Barnabas (hoofdst. 4: 36), sedert lang bekend met de weg van de heidenapostel en als een oud, ervaren discipel misschien nog uit de eerste tijd van de stichting van de gemeente (hoofdst. 11: 19), stond bij de gemeente in aanzien - zeker een gewenst  gastheer voor Paulus! Zeker was het  smartelijk  genoeg dat  zo’n voorzichtigheid nodig  was  en  Lukas  gaat  deze  omstandigheid  niet  voorbij,  opdat  wij een  volledig  beeld zouden  hebben  van  de  zielstoestand  van  de  heilige  apostel,  die  de  zuiverste  liefde  naar

Jeruzalem dreef en die er zich op moest voorbereiden daarvoor weinig liefde te verkrijgen. Hij was daaraan echter gewend (2 Kor. 12: 15).

II. hoofdst. 21: 17-28: 19. De gevangenschap van de apostel Paulus.

a) vs. 17-22: 29 In de plaats van tot een vierde zendingsreis, zoals de apostel omstreeks drie maanden geleden nog te Korinthe van plan was (Rom. 15: 24 vgl. Hand. 19: 21), komt het in deze tweede afdeling  van het tweede deel tot een gevangenschap. Hij was echter hierop, sedert hij het werelddeel Azië betreden had (hoofdst. 20: 6vv.), reeds voldoende voorbereid. De gevangenschap moet er niet alleen toe dienen dat hij voor zijn volk en de hoge raad, voor overheden en vorstelijke personen getuigenis van Jezus kan afleggen, maar moet hem ook naar de hoofdstad van de wereld, naar Rome voeren, opdat hij daar voor Joden en heidenen en uiteindelijk ook voor de keizer en diens huis van Christus zou getuigen (hoofdst. 9: 15). In de eerste plaats wordt in het gedeelte, dat voor ons ligt, gehandeld over de aanleiding tot Paulus’ gevangenneming en over hetgeen daarbij is geschied. Geheel ongedacht is de aanleiding, als zo  dikwijls, ook in dit geval. Een poging om onbillijke beschuldigingen of argwaan bij de Joden, die in Christus geloven, van de apostel van de heidenen te weren, wordt plotseling de onschuldige oorzaak van één van de hevigste uitbarstingen van haat  en vervolging van de zijde van de ongelovigen uit hetzelfde volk te Jeruzalem. Maar van groot gewicht zijn de voorvallen die aan de aanval van de menigte op  Paulus voorafgaan, ten opzichte van de geschiedenis van de kerk. Evenals bij een vroegere gelegenheid (hoofdst. 15: 4), wordt ook weer   hier   de   goede   verstandhouding   en  de   liefdevolle   gemeenschap,   die   tussen  de heidenapostel en de voorstanders van de Jeruzalemse gemeente bestaan, op de voorgrond gesteld. Er is in dit opzicht niets veranderd sedert de dag, toen meer dan zeven jaar geleden aan Paulus bij zijn  derde  bezoek in de tempelstad de rechterhand van gemeenschap was gereikt  en de verdeling van de arbeid  onder  de Joden en onder  de heidenen wederkerig geregeld was.

17.  En  toen  wij nu  de  15e  mei van  het  jaar  58  n.  Chr.  op  een  maandag  te  Jeruzalem aangekomen waren, ontvingen ons de broeders Mnason en anderen, die bij hem uit en in gingen, blij en zij erkenden ook de christenen uit de heidenen, die Paulus had meegebracht (hoofdst. 20: 4) geheel als broeders (hoofdst. 15: 23).

18. En de volgende dag op de vooravond van het Pinksterfeest, die echter toen nog niet, zoals nu  bij ons op  een zaterdag viel,  ging  Paulus met  ons naar  Jakobus,  de opziener  van de gemeente sedert hoofdst. 12: 17 (vgl. hoofdst. 15: 2vv.). Petrus en Johannes toch waren niet meer als volgens Gal. 2: 9 te Jeruzalem werkzaam, zij hadden zich een ander arbeidsveld gezochtAc 18: 22. En al de ouderlingen waren daar gekomen om een plechtige beraadslaging te houden.

19. En toen hij hen gegroet had, vertelde hij tot in detail wat God onder de heidenen gedaan had (hoofdst. 15: 4).

20. En zij die dat hoorden, loofden de Heere en zeiden tot hem, dadelijk de rede leidende tot dat punt dat hun in het bijzonder op het hart lag: Gij ziet broeder, juist nu er zo veel volk in het  gehele  land  hier  te  Jeruzalem  is  samengestroomd,  als  gij  deze  menigte  nader  wilt beschouwen, hoe vele duizenden (letterlijk: "miriaden d. i. wat een grote ontelbare schare van Joden er is, die in Jezus als de Christus geloven; en zij zijn allen, zoals het bij hun liefde voor de door God zelf gegeven levensregel van hun volk ook niet anders kan, ijveraars van de wet. Ondanks hun belijdenis van Jezus willen zij deze toch niet prijs geven.

21. En zij zijn door uw tegenstanders, de Judaïstische leraars (hoofdst. 15: 1 Gal. 2: 4 en 12), aangaande u bericht, dat gij bij uw zendingswerk in het buitenland al de Joden, die onder de heidenen zijn, leert van Mozes af te vallen, alsof zij zich in elk opzicht aan de heidenen gelijk moesten stellen; zij vertellen dat u zegt dat zij de kinderen niet moeten besnijden, noch maar de wijzen van de wet, naar de voorvaderlijke gewoonten, wandelen, maar zich geheel van de mozaïsche wet, als een wet die nu niet meer geldt (Rom. 10: 4), moeten losmaken.

22. Wat is dan het geval? De menigte zal zeker samenkomen. Het is onvermijdelijk dat een menigte van zo verkeerd onderwezen Joodse christenen gedurende uw verblijf hierzich om u zal scharen om uw woorden te horen en uw gedrag gade te slaan, want zij zullen horen dat gij gekomen  zijt  en dan zullen zij de gelegenheid  niet  willen laten voorbij gaan om zich te overtuigen omtrent de waarheid of onwaarheid van de tegen u ingebrachte beschuldiging.

23. Doe dan hetgeen wij u zeggen: wij hebben hier in de christelijke gemeente vier mannen die een gelofte gedaan hebben om enige tijd in het Nazireaat te leven, zoals gij zelf vier jaar geleden desgelijks hebt gedaan (hoofdst. 18: 18).

24. Neem deze tot u als cliënten, voor wie gij u zelf borg stelt en heilig u met hen (vs. 26) en vergoed de onkosten voor hen, opdat zij, onder het brengen van de offerande in Num. 6: 13vv. voorgeschreven, die zij uit eigen middelen niet kunnen voldoen, het hoofd scheren mogen. Doe dit opdat de laster zal eindigen en allen die u in de tempel zullen zien en opmerken hoe gij aan de wettelijke voorschriften ten dienste van uw broeders uit de Joden voldoet, mogen weten dat er niets waar is van hetgeen waarvan zij aangaande u bericht zijn, maar dat gij zo wandelt, dat gij ook zelf de wet onderhoudt, dat gij persoonlijk, daar gij een geboren Jood zijt, bij al de wijsheid in Christus, die gij predikt, toch uzelf aan de bepalingen van de wet nog gebonden acht.

25. Door dit voorstel aan u willen wij echter geenszins het juk van de wet op u de apostel van de heidenen en op de hals van de christelijke gemeenten uit de heidenenleggen. Wij hoeven u dit niet uitdrukkelijk  te betuigen. Wij vragen dat alleen van u, doch van de heidenen die geloven, hebben wij geschreven en goed gevonden, het in hoofdst. 15: 6vv. genomen besluit hebben wij hun ook bij geschrift bekend gemaakt, dat zij niets dergelijks zouden onderhouden van wat de mozaïsche wet de Joden gebiedt, a) dan dat zij zich onthouden van hetgeen de afgoden geofferd is en b) van bloed en van het verstikte en van hoererij. Bij dit besluit van het concilie moet het ook voor het vervolg blijven; uw voldoen aan ons voorstel zal dat in geen enkel opzicht veranderen.

a) Ex. 20: 3; 1 Kor. 8: 1 b) Gen. 9: 4

26. Dit voorstel werd zonder bedenking goedgekeurd. Toen nam Paulus nog diezelfde dag de mannen  met  zich  mee,  als  degenen  voor  wie  hij  zich  borg  stelde  ter  betaling  van  de offeranden van hun wijding. En toen hij op de dag daarna, namelijk op de Pinksterdag of woensdag 17 mei met hen geheiligd was door het op zich nemen van Levitische wassingen en het aandoen van feestkleren, zoals dat aan elk deelnemen aan Joodse godsdienstoefening en vooral hetbrengen van offeranden moest voorafgaan (1 Sam. 16: 5 Ex. 19: 10v. 2 Makk. 12: 38 ging  hij in de tempel.  Hij  riep  daar  een tempeldienaar  en vertelde door  hem aan de dienstdoende priester dat de dagen van de heiliging vervuld waren, namelijk de dagen dat die vier mannen volgens Num. 6: 3-8 zich heilig hadden gehouden, zodat nu kon plaatshebben wat in Num. 6: 13vv. voorgeschreven was. Aangezien hij die handeling van aanwijzing voor ieder apart moest doen en daarop het offer moest brengen, werd hij lang, wellicht van ’ s

morgens 6-9 uur in de tempel opgehouden en hij bleef daar totdat voor een ieder van hen de offerande geofferd was. Dat offer bestond uit een éénjarig lam ten brandoffer, eenéénjarig schaap ten zondoffer en een ram ten dankoffer, benevens het  daarbij behorende spijs- en drankoffer.

27.  Toen  nu  de  zeven  dagen,  die  aan  het  Pinksterfeest  vooraf  gingen  en  vooral  tot voorbereiding daartoe voor de feestreizigers uit het buitenland dienden, zouden voleindigd zijn, zodat ongeveer tegen 9 uur voor allen zonder onderscheid de toegang tot het heiligdom open stond, zagen de Joden van Azië hem in de tempel en beroerden heel het volk en sloegen de handen aan hem.

28. Zij vielen op hem aan, al schreeuwend: Gij, Israëlitische mannen, die hier in uw heiligste belangen smadelijk zijt geschonden, komt te hulp, stelt u aan onze zijde! Deze, van wie wij ons hebben meester gemaakt, is de mens die tegen het volk en de wet en deze plaats (hoofdst. 6: 13) allen overal leert. En bovendien heeft hij ook in gruwelijke verachting van het woord van de profeten (Ezech. 44: 7) Grieken in de tempel gebracht en heeft deze heilige plaats door het meebrengen van heidenen ontheiligd.

29. Want zij hadden tevoren en wel de vorige dag of op de vooravond van Pinksteren (vs. 18) a) Trofimus, de Efeziër (Hand. 20: 4) met hem in de stad gezien, en zij meenden dat Paulus hem in de tempelgebracht had, daar zij één van de vier mannen (vs. 24vv.), voor wie de apostel juist het offer liet brengen, toen zij hem in vs. 27 zagen, voor deze Trofimus hielden, wellicht door een uiterlijke gelijkheid met hem misleid.

a) 2 Tim. 4: 20

30. En de hele stad, die toch op deze dag, de Pinksterdag, bij de tempel af en aanging, kwam in rep en roer en het volk liep te hoop. En zij grepen Paulus en trokken hem buiten de tempel, namelijk uit de voorhof van het volk, waar men hem had gegrepen, naar de buitenste voorhof of de voorhof van de heidenen, om daar een gericht als van de Zeloten aan hem te volvoeren, als aan een schender van de tempel (Joh. 8: 59; 10: 31 8. 59). En terstond werden de deuren gesloten door de Levieten, die de tempelwacht volbrachten, opdat de feestgodsdienst, die thans zijn aanvang moest nemen, door het geraas van de menigte niet zou worden gestoord.

De apostel is in de eerste plaats tot het feest gekomen om de christenen uit de heidenen en de gelovigen uit de Joden aaneen te sluiten. Dat werk van de vereniging gelukt volkomen zowel met de kern van de gemeenten, die door Mnason en zijn gelijken wordt vertegenwoordigd, als met haar hoofd en de ouderlingen. Onder al de treurige ervaringen, die hij evenwel spoedig moet meemaken en die zich vervolgens met haar heilloze gevolgen over de volgende vijf jaar uitstrekken en tenslotte op zijn dood uitlopen, houdt hij dan het resultaat vast en weet hij dat hij niet te sterk spreekt als hij met zulke heerlijke woorden de eenheid van de kerk van Jezus Christus verkondigt, als hij dat in Ef. 2: 11-18 doet. Dit is nu dezelfde aaneensluiting als die hij acht jaar geleden in gemeenschap met Barnabas had ingeleid en die daarna de apostelen Petrus en Jakobus in gemeenschap met de oudsten van de gemeente te Jeruzalem onder hun goedkeuring tot stand hadden gebracht (hoofdst. 15: 1-33). Die aansluiting had plaatsgehad op de grondslag door Petrus (Matth. 16: 18) gelegd met het woord: "Wij geloven door de genade van de Heere Jezus Christus zalig te worden, evenals ook zij. " Op deze grondslag zou nu echter het kerkgebouw in twee delen worden opgebouwd: Het gedeelte van christenen uit de heidenen, zonder enige verplichting om de mozaïsche wet op te volgen, als slechts werd vermeden wat de broeders uit de Joden aanstotelijk moest zijn en de reinheid van hun geloof

zou benadelen; het joods-christelijke gedeelte daarentegen met het volle recht om zich verder binnen de perken te houden van de levensregel, die door het oudtestamentische verbond van God  was  gegeven.  De  joods-christelijke  gemeente  had  voor  zich  nog  geen  recht  om de zevende dag van de week als sabbat op te heffen en daarvoor de eerste dag van de week te stellen, met andere woorden de zaterdag te ruilen voor de zondag, maar de Heere had echter door  Zijn  opstanding  en  door  Zijn  verschijningen  gedurende  de  40  dagen  tot  aan  Zijn hemelvaart de zondag geheiligd als Zijn dag en die als Zijn dag ook reeds aan de heidenen gegeven Ac 20: 7. Door Zijn woord in Matth. 24: 20 uw vlucht niet geschiede op een sabbat, "  had  Hij  hun  nog  uitdrukkelijk  verklaard  als  aan  het  oudtestamentische  sabbatsgebod gebonden tot op de sabbat, die op 18 oktober van het jaar 66 viel, zodat pas Zijn openbaring op Patmos op de daaropvolgende zondag (Openb. 1: 10v.) de opheffing van dat gebod ook voor de gemeente bevat. De Mensenzoon geeft daar het oudtestamentische verbondsvolk in de gerichten van Zijn toorn over (Openb. 6) en wandelt voortaan onder de zeven kandelaren van de christelijke kerk  uit  de heidenen,  als onder  Zijn volk  (Openb.  1:  12v.  2:  1),  een verandering die dan ook de christenen uit de Joden moesten aannemen. Zo had de christelijke gemeente uit de Joden voor zich alleen nog geen recht, om zich van de mozaïsche godsdienst en levensregelsn los te maken. Het woord in Matth. 23: 8 "wat zij u zeggen dat gij houden zult, houdt dat en doet het, " wijst hen ondubbelzinnig aan om onder deze regels zelfs in die vorm,  die  de  schriftgeleerden  en  farizeeën  met  hun  instellingen  hun  hadden  gegeven,  te blijven, totdat Hij door de verwoesting van de tempel en de heilige stad dat onmogelijk zou maken (Openb. 6: 14 Hos. 3: 4). "Juist dat blijven van de gemeente, " merkt da Costa zeer terecht op, "in het midden van Israël, juist dat deel hebben met  het  overige Israël aan de mozaïsche  gebruiken  en  inzettingen,  lag  in  de  weg  en  de  raad  van  God,  die  Zijn nieuwtestamentisch Israël als het ware met een sterke hand en uitgestrekte arm wilde uitleiden van uit het midden van de ongelovige Joden bij en door de ondergang van hun staat. Pas zo werd de mozaïsche staats- en schaduwwet, zoals een oud Nederlands theoloog (Witsius), het ergens uitdrukte, op eerlijke wijze begraven. " Vanuit zo’n gezichtspunt, dat op de juiste opvatting van vele, door de uitleggers meestal verkeerd verklaarde bijbelteksten gebaseerd is, hebben Jakobus en Paulus zeer goed gedaan, toen de eerste met een zo eigenaardig voorstel, als wij in onze tekst lezen, tevoorschijn trad en de ander die zonder beperking aannam en volvoerde. Paulus voelde zich als Jood onder de Joden nog onder de wet, zoals hij dat in 1 Kor. 9: 19vv. zelf uitspreekt, zoals hij ook in hoofdst. 16: 1v. onmiddellijk na het apostolisch concilie zich zo  heeft  gedragen en onlangs bij zijn verblijf in Filippi (hoofdst.  20:  6),  in gemeenschap  met  Lukas  de  Paasdagen  heeft  gevierd.  Was  de  gehele  oudtestamentische godsdienst en levensregel een tuchtmeester tot Christus, dan moest men met het geloof in Jezus als de Christus van de Heere in het hart nog onder haar blijven, zolang die niet door Gods eigen hand terzijde was gesteld. Had men vroeger in haar gestaan met de hoop en het verlangen naar Hem, die komen zou, dan moest men ook in haar kunnen staan met dank en lof daarvoor, dat de Beloofde nu werkelijk was verschenen en al wat voorzegd was heerlijk was vervuld en tot opgroeien in Zijn genade en kennis drinkt het kind toch nog lange tijd aan de borst van de moeder, die het tevoren in haar lichaam heeft laten groeien en vormen. Zo komt het ons voor een geheel verkeerde kritiek te zijn als gelovige schriftonderzoekers van onze tijd hun mening anders voorstellen, dat beide mannen, Jakobus door zijn raad en Paulus door de daad in de aanpassing, zoals zij het noemen, te ver zijn gegaan. Het ei wil verstandiger zijn dan de hen. Wij hebben toch ontwijfelbaar in deze beide mannen te doen met heiligen, die tot stichting  en  leiding  van  de  kerk  door  de  Heere  zelf geroepen  zijn,  met  door  Zijn  geest bezielde apostelen (vgl. hoofdst. 12: 17 en "Mt 10: 4" No.
9) en een apostel zal dan toch wel nog meer inzicht in de wegen en in de wil van Christus hebben gehad dan een schriftgeleerde van de nieuwere tijd, ook al voert die soms de titel van Doctor in de theologie. Met een beroep op het zwak worden van Petrus in Gal. 2: 11vv. zijn

wij hier niets verder gekomen; want 1) wordt van twee apostelen slechts één zwak en 2) rukt de sterke de zwakke op zo krachtige wijze van zijn dwaalweg, dat men ziet dat de Heere Zijn apostelen niet zonder reden twee aan twee heeft uitgezonden, opdat de kerk niet opeens door insluipende zwakheden in dwalingen zou geraken, maar de corrector dadelijk bij de hand zou zijn.  Dat  echter  twee  apostelen op  hetzelfde moment  in een gemeenschappelijke dwaling geraakt  zouden  zijn  en  het  tegengestelde  van  hun  plicht  zouden  hebben  gedaan,  zou  de waarheid omverstoten ten opzichte van de kerk, dat zij gebouwd is op het fondament van de profeten en apostelen, waarvan Christus de uiterste hoeksteen is (Ef. 2: 20). Paulus heeft dat ruim 3 jaar later geschreven. Tot zolang had hij zeker tijd om de dwaling van zijn weg en van die van Jakobus in te zien. Had hij die in stilte erkend en alleen niet in het openbaar willen herstellen, dan had hij zeker de moed niet gehad zo’n woord te schrijven, terwijl daarentegen Petrus in 2 Petr. 3: 15vv. de moed heeft de lezers van zijn brief op de brieven van zijn lieve broeder  Paulus te wijzen,  waarin toch de bestraffende rede eens tegen hem te Antiochië gehouden, van woord tot woord vervat is.

Bij het bericht dat Paulus gaf over hetgeen God door zijn werk onder de heidenen gedaan had en dat hij aan Jakobus en de oudsten gaf, heeft hij zeker ook het verdere doel van zijn reis vervuld  en  door  de  zeven  begeleiders  (hoofdst.  20:  4)  de  opbrengst  van  zijn  collecten overgegeven  (vgl.  hoofdst.  12:  25).  Hoe  meer  nu  zij,  die  ze  ontvangen,  over  deze daadwerkelijke bewijzen van dankbaarheid en liefde bij de christenen uit de heidenen voor de broeders in Judea getroffen zijn en ook daarvoor de Heere loven, alsook voor al het andere, dat het werk van zijn genade onder de heidenen heeft verricht, hoe smartelijker doet hen de gedachte aan dat deze apostel, die zijn verwantschap naar het vlees zozeer liefheeft dat hij bij zijn arbeid onder de heidenen zonder ophouden aan hen denkt en milddadige handen op zo krachtige wijze voor hen in beweging weet te brengen, toch zo weinig verstaan en weinig door zijn broeders bemind wordt (2 Kor. 12: 15). Zoals het in die tijd met de gelovigen in Judea gesteld is, vertrouwen zij hem ternauwernood om de opbrengst aan te nemen en de gemeenteleden  over  te  geven;  maar  dadelijk  komt  een  andere  gedachte  in  hen  op:  de verkeerde toestand kan wel spoedig worden opgeheven en zo gaan zij als in één adem voort en  knoopten  aan  de  lof  van  de  Heere  spoedig  een  raadgeving  voor  Paulus  vast.  Onze tegenwoordige  wetenschap  heeft  Jakobus  zijn  raad  en  Paulus  het  gehoor  geven  daaraan dikwijls ten kwade uitgelegd. Men heeft geen oog gehad voor "de wijsheid, die van boven is" (Jak. 3: 17), en die zich bij beiden openbaarde als zuiver, vreedzaam, bescheiden enz. Reeds een heidens dichter waarschuwt er voor dat men het gevolg van een daad tot een maatstaf zou maken van haar zedelijke waardering. Zo heeft men veelal ook niet goed begrepen waarover het hier eigenlijk gaat en veelal een vrij verminkte uitlegging geleverd. Gewoonlijk meent men dat Paulus hier zelf mede het Nazireaat van de vier mannen op zich heeft genomen en de tijd die hun tot vervulling van hun gelofte nog ontbrak, hetgeen volgens vs. 27 zeven dagen zou hebben bedragen, met hen in deze zelfde onthouding, als die zij op zich hadden genomen, zou hebben doorgebracht.  De  apostel noemt  in hoofdst. 24: 11 bij zijn verhoor voor de landvoogd Felix te Cesarea het geheel van de dagen dat tussen zijn afreis van Cesarea in hoofdst. 21: 15 en zijn verhoor op diezelfde plaats, waarvan hij toen heenging, ligt, als niet meer dan twaalf. Nu maken reeds de beide dagen van zijn reis van Cesarea naar Jeruzalem van vs. 15-17, de dag van zijn samenspreken met Jakobus en de oudsten (vs. 18-25), verder de dag dat hij in de tempel ging en die van zijn gevangenneming aldaar (vs. 26-22: 29), de dag  van  het  verhoor  voor  de  hoge  raad  (22:  30-23:  10),  de  volgende  dag  tot  aan  het wegzenden naar de landvoogd tegen de avond (23: 11-31), de dag van aankomst te Cesarea (23:  32-35)  en  tenslotte  de  vijf dagen  die  volgens  hoofdst.  24:  1  verliepen,  voordat  de hogepriester Ananias met de oudsten en de advocaat Tertullus daar konden zijn, juist twaalf dagen uit. Het is dus duidelijk dat tussen het zich in gemeenschap stellen met de vier mannen

door Paulus en zijn gevangenneming in de tempel geen tussenruimte ligt en dus van een op zich nemen van het Nazireaat voor 7 dagen door de apostel geen sprake kan zijn, indien men niet  door kunstmatige en geschroefde verklaring de eenvoudige zin van de woorden met geweld wil verdraaien. Er wordt dientengevolge omtrent Paulus niets meer gezegd dan dat hij voor deze vier mannen, van wie de Nazireeërsgelofte eindigde op de dag, waarop Jakobus op hen opmerkzaam maakte en die nu de volgende dag, de dag van het Pinksterfeest, onder het brengen  van  de  bij de  wet  voorgeschreven  vrij kostbare  offers  hun  ontwijding  door  het bescheren van het hoofd moesten teweegbrengen, tussenbeide trad. Hij ging dan met hen naar de  tempel,  maakte  daar  aan  de  dienstdoende  priester  het  eindigen  van  de  tijd  van  het Nazireaat als tussenpersoon van de vier bekend en bracht als patroon voor ieder van hen op zijn  beurt  de  offeranden.  Juist  in  dit  brengen  van  bloedige  offers,  alsook  in  de  daaraan voorafgaande reiniging en heiliging door handen wassen en kleren veranderen enz. lag een even duidelijke als juiste waarneming van de Joodse wet; zo was zij voor het doel dat men voor had zeer geschikt, zodat een mede waarnemen van het Nazireaat geheel overbodig is. Ook weet men wel uit Josefus, dat het bij de Joden voor een goed werk werd gehouden, als iemand de kosten van Nazireeërsgeloften voor armen op zich nam. Dat het betonen van deze weldaad de weldoener tevens zou verplicht hebben om de Nazireeërsgelofte zelf op zich te nemen, moet men uit eigen vinding er bijvoegen om een steun voor zijn valse opvatting te verkrijgen. Uit Josefus weten wij verder dat de gewone duur van een Nazireeërsgelofte, als die zich niet  over  de hele leeftijd  uitstrekte,  30  dagen bedroeg.  Zo  hoog  namelijk  is de getalswaarde van de vier letters, waarmee in het Hebreeuws de naam van de HEERE, aan wie een Nazireeër zich toewijdde (Num.  6:  5v.) wordt  geschreven. Was nu met  de 16e mei, waarop de samenkomst  bij Jakobus plaats vond, de 30e dag van de belofte  bereikt,  dan hebben de vier mannen in gemeenschap met elkaar het op de 17e april begonnen. Dat was de dag, waarop Paulus in hoofdst. 20: 11 en 18 met het aanbreken van de morgen van Troas afreisde en afgezonderd van zijn gezellen te voet naar Assus reisde om met zijn Heer alleen te zijn. Wij hebben daar te kennen gegeven met welke gedachten en gewaarwordingen zijn hart op deze eenzame weg zal bewogen zijn. Om deze opmerkelijke overeenkomst, wat de tijd aangaat, dat deze vier mannen de Heere een Nazireaat naar de wet hadden beloofd en hij datzelfde in geestelijk opzicht had gedaan (vs. 13), zal de apostel de raad van Jakobus des te meer als een stem van God Zijn voorgekomen. Hij hoefde zich niet uiterlijk met hen in hun gelofte te begeven,  hij had  dat  innerlijk  sedert  even lange tijd  gedaan  en kon nu  des te vrijmoediger de raad van zijn medeapostel volgen, daar hij aan de ene zijde een aalmoes ging brengen aan zijn volk, voor wie hij toch die collecte had verzameld. Bovendien vond hij hier gelegenheid zijn innerlijke zelftoewijding, die hij deze hele weg op steeds meer besliste wijze had volvoerd (vgl. vs. 4 en 12vv.), nu ook uiterlijk in het offer ter ontwijding door de vier voor te stellen, waarbij ook moet gelet worden op de drie soorten van offers in de parafrase in Num. 6: 14 aangegeven. Bij zo’n beschouwing van het voorgevallene komt het dan niet voor als  een  verkeerdheid,  waartoe  de  apostel  als  bij  overrompeling  gekomen  is  en  als  een ongelukkig  gevolg,  dat  hij  liever  had  moeten  vermijden  met  afwijzing  van  de  raad  van Jakobus, als te midden van het offer zijn tegenstanders, de ongelovige Joden, hem grijpen en met  het  voornemen  om hem te  doden  hem  uit  het  heiligdom slepen.  Het  is  eerder  een afbeelding van de lijdensweg van de Heere Jezus, die na Zijn gebed in Gethsemane door de bende  werd  gevangengenomen  en  voor  een  rechtbank  gevoerd,  die  Zijn  dood  reeds  had bepaald  en  die  eindelijk  ook  doorzet,  hoewel  het  uiterlijk  rechtsgeding  in  alle  stukken verschillend is. Wat de zeven dagen in vs. 27 betekenen, die juist zouden eindigen, toen de Joden uit Azië de apostel in de tempel zagen, werd reeds boven bij de verklaring te kennen gegeven. Zij staan in de grondtekst met het bepalend lidwoord, zij kunnen onmogelijk zien op de dagen in vs. 26 vermeld, daar voor deze het getal "zeven" niet past en verder gemeld is dat deze waren afgelopen. Op zijn hoogst konden zij erop doelen, zoals werkelijk enige uitleggers

ze willen verstaan, dat het brengen van de offeranden voor alle vier, waarvan in vs. 26 aan het einde sprake is geweest, zoveel dagen zou hebben geëist. Dit zou echter duidelijk een zeer vreemde voorstelling zijn. Men ziet daarom volstrekt niet in waarop het bepalend lidwoord zou zijn geplaatst. Indien men toch wilde vertalen "de bekende 7 dagen, die tot ontwijding van de Nazireeërs nodig waren, " zou dit stellen dat bekend zou zijn, dat tot ontwijding van iedere Nazireeër 1 3/4 zou zijn nodig geweest, hetgeen Lukas toch in geen geval heeft willen of kunnen zeggen. Daarentegen heeft Lukas bij deze hele reis van de apostel het Pinksterfeest in gedachte. Om dit te Jeruzalem mee te vieren, vermeedt Paulus naar Efeze te gaan, om daar niet  te worden opgehouden (hoofdst. 20: 16). Hiermee zullen dan ook de zeven dagen in betrekking staan, waarna het feest van één dag dan zelf begint. Zien wij uit Joh. 11: 55 dat gewoonlijk reeds de gehele week vóór Pasen zich feestgenoten van buiten naar Jeruzalem begaven, om hun Levitische reiniging tot een feestviering naar de wet voor te bereiden (2 Kron. 30: 17vv.), dan was zo’n voorbereidingstijd zonder twijfel ook voor Pinksteren niet ongewoon. Juist voor de viering van dit feest kwamen velen uit  het  buitenland het liefst, vooral zij die over zee kwamen, omdat zij dan door het sluiten van de vaart van 11 nov. tot 18 maart geenszins bemoeilijkt werden (vgl. hoofdst. 27: 9vv.). Maar dezen hadden het ook het meest nodig om te letten op hun reiniging of heiliging, omdat het verblijf in den vreemde reeds op  zichzelf iets verontreinigends had en bovendien zoveel wettelijke bepalingen niet konden   worden   gehouden,   zoals   het   hoorde.   Verder   waren   er   gemakkelijk   velerlei verontreinigen gedurende de reis, die misschien juist een tijd van reiniging gedurende zeven dagen nodig maakten. In het algemeen werd de tijd van voorbereiding voor degenen die het feest bezochten, beschouwd als beëindigd met het negende uur van de Pinksterdag. Dan werd ieder,  die niet  tevoren reeds tot  een bijzondere godsdienstige handeling onder  bijzondere reiniging  zich  toegang  tot  het  heiligdom had  verschaft,  zoals  dat  bij Paulus  en  zijn  vier cliënten het geval was, zonder verdere legitimatie tot de godsdienst toegelaten. Toen dat uur nu gekomen was, of, zoals Lukas zich uitdrukt "de zeven dagen voleindigd waren, " was Paulus reeds zover met het liefdewerk gevorderd dat met de eerste drie van zijn cliënten de ontwijding voorbij was en nog slechts de vierde man bij hem was. Zo alleen was het mogelijk dat de Joden uit Azië, die nu pas naar de tempel kwamen, deze voor Trofimus uitgaven, want, als de apostel nog door alle vier de mannen omringd geweest was, dan had men ook vier van zijn begeleiders uit de heidenwereld (hoofdst. 20: 4) nodig gehad, om ze in de plaats van die christenen uit de Joden in vs. 24-26 te stellen. Men had hem echter slechts met de Efeziër Trofimus in de stad gezien, die men kende als een geboren heiden. De gehele verdenking dat deze Trofimus door hem in de voorhof van de Israëlieten zou zijn geleid (terwijl toch de opschriften voor het traliewerk van het benedengedeelte op straffe van de dood zelfs aan een Edomiet, zoals koning Herodes, het doordringen tot deze voorhof verboden), kon dan slechts worden uitgesproken als Paulus alleen nog de laatste bij zich had van de vier mannen, die de gelofte hadden gedaan. Hieruit blijkt waarom Lukas die opmerking omtrent de zeven dagen vooraan heeft geplaatst. De Joden uit Azië met het volk, dat zij opzetten, hebben niets kunnen zien van hetgeen Paulus reeds sedert drie uur in de tempel heeft gedaan. Zij zijn gedurende de vorige dagen zelf degenen geweest die niet in die ruimte mochten gaan, daar de tafel aan het traliewerk ook de nog Levitisch onreine Jood verbood binnen te gaan. Nu vallen zij dadelijk met een geheel uit de lucht gegrepen beschuldiging op de apostel en zijn diensten aan. Zij spreken ook volstrekt niet eerst voor de aanwezige priester of tempeldienaar hun verdenking uit, maar zetten dadelijk het onwetende, tot fanatisme zo licht ontvlambare volk op! In dit gedrag openbaart zich een vast gemaakt plan om zijn aanwezigheid te Jeruzalem op het feest, waarvan men wist dat Paulus het ook zou bijwonen, tot een aanval te gebruiken en tevens om het eerste voorwendsel dat men vond aan te grijpen, teneinde hem aan een volksgericht over te geven. Nu hebben wij reeds bij hoofdst. 19: 40 Ac 19: 40 het vermoeden uitgesproken dat evenals deze "Joden uit Azië" dezelfde tegenstanders zijn, over wiens vervolgingen Paulus in

hoofdst. 20: 19 klaagde, zo ook de hele leiding van het oproer is uitgegaan van die Alexander de smid, die de niet geringe beweging te Efeze door Demetrius kan hebben bewerkt. Zo hebben dan ook de Joden van de diaspora hun vijandschap tegen het evangelie van Jezus Christus tot dezelfde hoogte gedreven, als waarop wij die bij de Jeruzalemse Joden aan het einde van het  jaar 33 in het  woeden tegen Stefanus zagen. Het  is niet  alleen een zekere vergelding voor Paulus voor hetgeen hij toen door zijn deelnemen daaraan heeft misdreven, als de Heere hem nu iets dergelijks laat overkomen als hij toen Stefanus heeft aangedaan, maar  ook  hier  moeten  wij  de  parallel  tussen  de  buitenlandse  en  inheemse  Joden  in aanmerking nemen. Vooral zijn in onze tekst opmerkelijk de slotwoorden van het verhaal omtrent dit voorval, die ons wijzen op een gericht over deze plaats, over de tempel, dat nu werkelijk begint, namelijk de woorden: "en terstond werden de deuren gesloten. " De priesters hadden hier  zo  gemakkelijk  opheldering  kunnen geven,  want  zij waren nog  op  hetzelfde ogenblik met Paulus bezig geweest en wisten wel dat zijn metgezel, voor wie hij het offer bracht, niet Trofimus was, dus geen heiden, maar een Jood, wiens Nazireaat eindigde. Zij zouden door hun getuigenis zeker de volkswoede hebben uitgedoofd, die door de Joden uit Azië was opgewekt; dat lukte zelfs de schrijver te Efeze in een toestand, toen de golven van de volksbeweging nog heel wat hoger gingen (hoofdst. 19: 35vv.). Maar zij wilden hier niet tussenbeide komen, zij wilden Paulus, die zij haatten en bleven haten ondanks zijn offerande, aan zijn lot  overlaten. Daarom sloten zij zich en hun heiligdom voor verdere voorvallen, waarbij zij aan een bloedige daad dachten, door het sluiten van de deuren af. Zij dachten dat zij verder geen verantwoording hadden voor  de bloedige daad, als zij die niet  zagen. Zij hadden nu  een gewichtiger  plicht  waar  te nemen,  namelijk  die van de godsdienst  bij het morgenoffer, dat nu begon en het feestoffer, dat daarmee verbonden was (Num. 28: 27vv.); zij moesten daarna de beweegbroden en het offer, dat daarbij behoorde, brengen (Lev. 23: 16vv.) Zij wisten echter niet dat zij door het toesluiten van de deuren van het heiligdom woordelijk vervulden wat de Heere in Mal. 1: 10 had gezegd, dat volgens een juistere vertaling zo luidt: "Ach,  dat  er  iemand  onder  u  ware,  die  de deuren (die tot  de binnenste voorhof leiden) toesloot, dat gij toch niet (zoals het nu plaats heeft met uw verwerpelijke offers) Mijn altaar tevergeefs (door het vuur dat daarop is) laat lichten! " In hoeverre nu op de morgen van deze Pinksterdag van het jaar 58 n. Chr. de profetie van Maleachi van het jaar 410 v. Chr. vervuld werd,  daarop  hebben  wij  bij  hoofdst.  20:  6  Ac  20:  6  reeds  opmerkzaam  gemaakt.  De overeenkomst van de voorspelling met het hier vetelde is zo in het oog lopend dat wij ons moeten verwonderen, dat nog geen van de uitleggers dat heeft opgemerkt, maar er geheel onvoldoende pogingen ter verklaring voor  het  toesluiten zijn opgesomd, behalve de enige ware die wij hierboven hebben gegeven.

31. En toen zij hem trachtten te doden, kwam het gerucht, de officiële mededeling van de Romeinse militaire wacht, die in de voorhof van de tempel was geplaatstMt 26: 47, tot de burcht Antonia (vgl. Slotw. op 1 Makk. No. 11d) en de overste van het leger, van de militaire bezetting aldaar, dat geheel Jeruzalem in oproer was.

Voor een beter begrip dienen wij kort iets op te merken omtrent de burgerlijke gesteldheid van de Joden in die tijd. Sedert de verbanning van Archelaüs ongeveer 45 jaar geleden, waren zij onder de overheersing van de Romeinen. Thans was Nero de keizer van de Romeinen. Hij stelde stadhouders of landvoogden aan, die het hoogste bewind van zaken onder de Joden in handen hadden. Deze hadden hun gewoon verblijf te Cesarea en daar bevond zich thans Felix in  die  hoedanigheid.  In  verscheidene  steden  van  het  Joodse  land  lag  een  bezetting  van Romeinse soldaten. In het bijzonder was er een bezetting geplaatst op de burcht Antonia, een slot  ten  noordwesten  van  de  tempel,  gesticht  door  de  Hasmonesche  vorsten,  deels  door Herodes de Grote vernieuwd en aanmerkelijk verbeterd en door hem, ter ere van de Romeinse

veldheer Marcus Antonius, Antonia genoemd. Dit slot lag op een steile rots van 60 el hoog, op de vier hoeken gesterkt en zeer geschikt om de Joden te Jeruzalem in bedwang te houden. Thans stond de bezetting, die ten tijde van de hoge feesten sterker was, onder het bevel van de overste Claudius Lysias, die vanaf het gemelde slot, met ondergeschikte manschappen, een wakend oog kon hebben op de tempel en hetgeen er omging. Daarenboven was de burcht Antonia met het voorhof van de tempel vebonden door middel van een weg, op gewelfde bogen aangelegd, als door een onderaardse gang.

32. Deze heette Claudius Lysias (hoofdst. 23: 26) en moest bij afwezigheid van de landvoogd Felix de rust en de orde in de stad bewaren; hij nam terstond soldaten en hoofdmannen over honderd tot zich en trok op hen af. Toen zij nu, die moordlustige Joden (vs. 31), de overste en de soldatenzagen, hielden zij uit vrees voor die gewapende macht op Paulus te slaan.

Wat  de  schuld  en  de  boosheid  in  deze  zaak  aangaat,  moet  die  beschouwd  worden  als volbracht en toegerekend, zoals ook in tegenovergestelde zin Abrahams gehoorzaamheid voor volbracht  werd  gerekend  toen hij zijn hand  met  het  mes boven zijn gebonden zoon had opgeheven. Zo is opnieuw het woord van Stefanus in hoofdst. 7: 51vv. vervuld. Het woord van de Heere (Luk. 13: 33) is bevestigd, dat geen profeet buiten Jeruzalem wordt gedood (vgl. hoofdst. 12: 2).

Zij wilden hem doodslaan, zij die meenden dat zij de heilige ijveraars waren voor de wet, die gezegd heeft: Gij zult niet doodslaan. Doch het Farizeïsme en het Jezuïtisme zeggen: alles is geoorloofd voor de eer van God, ook het overtreden van Gods eigen wet en woord. Hoe vreselijk zal eenmaal het ontwaken uit zo’n gruwelijke dwaling zijn.

33. a) Toen naderde de overste en greep hem, omdat hij meende dat hij in Paulus met een misdadiger te doen had en beval dat men hem met twee ketenen (vs. 11) zou binden en vroeg aan het razende volk wie hij was en wat hij gedaan had.
a) Hand. 21: 11

34. En uit de schare riep de één dit, de ander wat anders (hoofdst. 19: 32), daar de mensen eigenlijk zelf niet wisten wie zij voor zich hadden en wat die man zou hebben misdaan. Doch toen hij de waarheid niet kon teweten komen vanwege het rumoer (Ps. 5: 10), beval hij dat men hem in de legerplaats, in de soldatenkazerne van de burcht zou brengen, waar hij zou worden verhoord en, naar gelang de omvang van de zaak, gestraft.

Paulus  werd  dan  door  de  soldaten  aan  een  meer  dan  twijfelachtig  levensgevaar  ontrukt. Iemand heeft opgemerkt dat de Romeinse soldaten, hoe ruw en ongemakkelijk ook, bij de Joden vergeleken, engelen waren. Elk braaf man zal althans ook liever naar een rechterlijk verhoor willen gesleept worden dan een woedend menigte in handen te vallen. Oproerigen vragen  naar  schuld  noch  onschuld,  maar  eisen  verzadiging  van  wilde  en  bloeddorstige begeerten. Dol en driftig eisen zij een woord zonder reden, waarover zij, zodra zij weer bedaard zijn, berouw hebben en zich schamen. Zelfs de opstokers van zulke mensonterende tonelen letten zelden op de eerste beginselen en roerselen, waaruit hun ijver opwelt. Zouden de Joden van Azië, de opstokers in dit geval, er wel aan gedacht hebben dat  zij dus uit opgeblazen  hoogmoed  en  lage  afgunstigheid  handelden?  Zeker  verbeeldden  zij  zich  zeer betamelijk te ijveren voor de vaderlijke godsdienst; maar een bedachtzaam nadenken zou hen op  het  schromelijk  zelfbedrog  opmerkzaam  gemaakt  hebben.  Paulus  had  de  vaderlijke godsdienst  niet  aangetast,  maar  alleen  de  overdreven  begrippen  aangaande  de  Joodse voorrechten, hetgeen hun trots griefde, en de snode verachting van de heidenen, die hij als

mede-erfgenamen van de goddelijke gunst leerde zien, hetgeen de nijd van de Joden opwekte. Zo gemakkelijk bedriegen ons onze eigen harten! Zo’n groot kwaad spruit uit deze onreine, hoewel in eerste instantie onopgemerkte beginselen, voort.

35. En toen hij bij de  trappen gekomen was, die van de buitenste tempelruimte naar de kazerne leidden, gebeurde het dat hij door de soldaten gedragen werd vanwege hetgeweld van de schare, die zich haar slachtoffer niet wilde laten ontvoeren.

36. Want de volksmenigte volgde, al roepend: a) weg met hem! (Luk. 23: 18 Joh. 19: 15).

a) Hand. 22: 22

Dit is een voorbeeld van hoe God zelfs de vijanden gebruikt tot verheffing van Zijn knechten. De wereld brengt door haar smaad en hoon ons tot eer. Menig leraar zou in de laagte zijn blijven zitten, als de wereld hem niet door haar haat en nijd had tevoorschijn gebracht en opgeheven.

37. En toen Paulus nu in de legerplaats zou geleid worden, juist door de poort in de burcht zou worden ingebracht en aan het volk, dat hem nadrong, zou worden ontrukt, zei hij tot de overste in de Griekse taal: Is het mij geoorloofd tot u wat te spreken? En hij zei: "Kent u Grieks?  Dat  verwondert  mij,  daar  ik  u  slechts  voor  een  man  heb  aangezien  die  tot  de onontwikkelde standen behoort.

38. Zijt gij dan niet, zoals ik eerst meende, toen ik u gevangen nam, de Egyptenaar die in deze dagen, ongeveer 14 maanden geleden, oproer verwekte en de vierduizend moordenaars naar de woestijn uitleidde (Aanm. II d. 1)? "

De overste had het oog op een geval, dat in die tijd zeer bekend was. Josefus maakt er ook melding van (Antiq. 1. 20; 1: 7 en de Bello Jud. 1. 12 c 13); dan schijnt hij zichzelf enigszins tegen te spreken. De hoofdzaak is deze: een zeker Egyptenaar, vermoedelijk uit het hoge Egypte, waar de Griekse taal niet bekend was, gaf zich uit voor een profeet, met het doel Jeruzalem te bemachtigen. Hij verwierf een grote aanhang, die wel in de 30. 000 liep, die hij om de woestijnen naar de Olijfberg leidde, in de hoop de stad in te nemen. Toen werd hij door de Romeinse stadhouder Felix zo goed ontvangen dat zijn aanhang verstrooid, 400 mannen gedood  en  200  gevangen  gemaakt  werden,  terwijl  hij  zelf  door  de  vlucht  ontkwam. Ondertussen spreekt Lukas van 4000 moordenaars, dat is, gewapende mannen. Dus men heeft wel in het oog te houden dat hij de woorden van de Romeinse overste weergeeft. Al had derhalve Claudius Lysias hierin gedwaald en Josephus de waarheid gesproken, dan zou er nog niets  ten  nadele  van  de  gewijde  geschiedenis  uit  afgeleid  kunnen  worden.  Daarenboven wanneer  wij  meer  wisten  omtrent  de  omstandigheden,  dan  zou  men  de  verschillende berichten, wat de hoofdzaak betreft, beter kunnen overeenbrengen. Het kan zijn dat er maar 4000 gewapende mannen bij de Egyptenaars geweest zijn, van wie de overste spreekt en dat de menigte die zich van tijd tot tijd bij deze gevoegd heeft, naderhand zodanig is aangegroeid, dat Josephus deze op 30. 000 mannen mocht begroten.

39. Maar Paulus zei: Ik ben dat geenszins, ik ben een Joods man van Tarsen, een burger van een welbekende stad in Cilicië Ac 9: 2 en ik smeek u, laat mij toe tot het volk te spreken, om zo mogelijk de dwaling weg te nemen en de woede te beteugelen.

40. Door het woord en de hele houding van de apostel kwam hij tot het vertrouwen, dat hij hier  niet  te  doen  had  met  een  misdadiger,  maar  met  een  offer  van  het  Joodsefanatisme (hoofdst. 23: 29). En toen hij toegelaten had dat Paulus zou spreken, trad deze op en, staande op de trappen, wenkte de apostel met de hand tot het volk ten teken dat hij wilde spreken (hoofdst. 13: 16; 19: 33). En toen het geheel stil geworden was, sprak hij hen aan in de Hebreeuwse taal. Door de moedertaal te gebruiken wilde hij dadelijk tonen dat hij één van hen was, en hij zei wat in het volgende hoofdstuk zal worden meegedeeld. Daardoor werd ook vervuld dat hij volgens hoofdst. 9: 15 de naam van Christus zou uitdragen voor de kinderen van Israël.

Wat een kracht en wat een liefde heeft de Heere in deze man laten wonen! Hoeveel moest hij onder de vuisten van de zo verwoede doodsvijanden hebben geleden. En hoeveel meer lijdt zijn  ziel,  als  hij  ziet  dat  zijn  diepste  nederbuiging,  zijn  meest  trouwe  liefde  met  zo’n ontzettende boosheid werd beantwoord en tegengestaan; als hij moet opmerken hoe het laatste en uiterste middel van de goddelijke genade om zijn broeders, die hij toch zijn vlees noemt (Rom. 11: 14) van het verderf te redden in ontzettende verblinding door de Joden wordt vernietigd, ja hoe het enige dat onder de tegenwoordige omstandigheden hun verharding kon verbreken, er slechts toe moest dienen dat hun hart nog meer verhard en de maat van hun schuld nog voller gemaakt werd! Hoe verpletterend moet het voor zijn binnenste zijn, voor de woede van het Joodse volk in de tempel en op de tempelberg bescherming te vinden in de wapens en door de handen van de Romeinse soldaten! En al deze indrukken zijn nog vers en aanwezig. Hij hoort nog steeds het wilde geschreeuw van de Joden tegen zijn leven en ziet nog altijd in de wapens van de Romeinse soldaten de enige bescherming tegen het vuur van de  woede  van  de  Joden  en  toch  wordt  hij  gedrongen  om  te  spreken!  Zo  lang  er  nog levenskracht in hem is, offert hij zich op om de heilige naam, die hem te midden van zijn vijandschap getroffen en veranderd heeft, te midden van de storm van zijn volk uit te spreken, opdat die nog door die heilige macht van de liefde kon worden bedaard.

Vanaf nu wordt  voor een tijd van vier jaar de gehele aard en wijze van Paulus’ getuigen gewijzigd. Stond vroeger de prediking op de voorgrond en was de vervolging in zeker opzicht het bijkomende, hier wordt omgekeerd van nu aan het lijden, tenminste de gevangenschap, de doorgaande  toestand,  afgewisseld  in  de  meeste  gevallen  door  de  gewone  rechtstreekse prediking, alswel door dat soort van getuigenis, dat ook in latere tijden bij de christelijke kerk in de apologieën of verantwoordingen heeft bestaan. Zo vinden wij dan in de Handelingen van de apostelen voortaan een nieuwe rijkdom een verscheidenheid van redevoeringen en toespraken, van kortere of langere omvang - voor volksmenigten, voor raadsvergaderingen van  de  Joden,  voor  machthebbenden  en  aanzienlijken,  koningen  en  stadhouders  met  hun hofhouding, voor scheepslieden en barbaren. Predikte tot hiertoe de Benjaminitische apostel van de heidenen in de synagogen van de Joden, op de openbare plaatsen bij allerlei heidenen, thans gaat hij zichzelf verantwoorden te midden van het oproerig Jeruzalem en verkondigt hij het  evangelie,  hem  toevertrouwd,  voor  een  harde  krijgsoverste,  voor  een  gemengde vergadering  van  Farizeeën  en  Sadduceeën,  voor  een  Felix  en  Festus,  een  Agrippa  en Berenice. Wij zullen gelegenheid hebben om hier voor al deze zeer onderscheiden hoorders en ondervragers, zowel de kalme waardigheid als de onverbroken moed, zowel de gevatheid als de bescheidenheid in woorden en handelingen van de gevangen Godsman te bewonderen.

Hier spreekt de apostel tot de Joden in het Hebreeuws. Ook dat behoort tot de tederheid en vriendelijkheid van zijn hartenwinnende liefde. Aan de soldaten en de oversten wil Paulus het geheim  van  zijn  leven  niet  prijs  geven;  het  zou  voor  hen,  ook  al  sprak  hij  Grieks, onverstaanbaar  zijn  geweest;  maar  zijn  "broeders  en  vaders"  houdt  hij een  spiegel voor,

waarin  iedere  Hebreeuwse  leraar  voor  God  zijn  aangezicht  zou  kunnen  zien.  In  de Hebreeuwse taal klonk de stem van de Heere uit de hemel tot hem (hoofdst. 26: 14): "Saul, Saul, " enz. ; in het Hebreeuws vertelt de Hebreeër uit de Hebreeën, hoe hij een christen was geworden.

Voorzeker zo’n voorbeeld is alleszins beschamend voor ons, wanneer onze harten minder met Jezus vervuld zijn, zó gemakkelijk zich geneigd betonen om plicht voor aardse begeerten op te offeren en wij zo gauw bezwaar maken, wanneer wij tot veel minder geroepen worden dan deze apostel ten deel viel. En is dit voorbeeld beschamend, niet minder is het ook leerzaam, omdat het ons op de drang van de liefde van Christus wijst. Wist Paulus toch wat hij aan de liefde van Christus te danken had, was deze liefde in zijn hart uitgestort en deed hij alles wat hij verrichtte uit liefde voor de Heere, dan was zijn bestaan werkelijk edel en christelijk en dan zien wij daaruit wat men door zo’n beginsel vermag. Goed zal het daarom wezen en alleszins  aan  het  doel  van  de  Heere  beantwoorden,  wanneer  wij  op  zedelijke  en  goede gronden met  al de discipelen, die te Cesarea bijeen waren, zeggen: de wil van de Heere geschiede! Indien wij dat zeggen, dan offeren wij in persoonlijke aangelegenheden eigen zin en wil bereidwillig op en geven God onbepaald de eer; door dit te doen stellen wij het leven en lot van onze betrekkingen in de handen van de Heere en wachten stil en gerust Zijn raad af. Ja, ook in de Geest verwachten wij de ontwikkeling van het belang en de leiding van de kerk van de Heer alleen, wiens wil altijd wijs, heilig en goed is en wiens raad altijd moet bestaan. Laten wij veel bidden dat zo’n bestaan het onze mag zijn en dat wij door de Geest van de Heere meer en meer daarin mogen geheiligd worden.

HOOFDSTUK 22

PAULUS’ VERANTWOORDING

1. Mannen, broeders en vaders! (hoofdstuk 7: 2) Hoort mijn verantwoording, die ik nu voor u zal afleggen omtrent  hetgeen ik ben geworden, namelijk een belijder van Christus en een apostel van Zijn evangelie, hetgeen gij mij als een schuld toerekent.

2. Toen zij nu hoorden dat hij hen in de Hebreeuwse taal aansprak, hielden zij zich des te meer stil, nog meer dan zij reeds volgens hoofdstuk 21: 40 waren. In de eerste plaats wilde hij hun  zijn  persoon  naar  afkomst,  opvoeding  en  vroegere  gezindheid  voorstellen  (vs.  3-5), vervolgens de geschiedenis van zijn bekering (vs. 6-16) en daarna zijn roeping tot apostel van de heidenen mededelen (vs. 17-21). Hij zei dan:

Zo openlijk als op dit ogenblik was aan de stad Jeruzalem en het Joodse volk het evangelie nog niet gepredikt. Het was een grootse, énige omstandigheid. In het plein voor de tempel was de apostel bijna ter dood toe mishandeld; daar, onder de bescherming van de Joodse priesters mocht en kon hij niet spreken, maar vanaf de trappen van de Romeinse burcht, onder de  bescherming  van  Romeinse  wapenen,  mocht  hij  vrij  het  woord  nemen  en  een  laatste poging doen om zijn volk te redden.

Door de bemiddeling van de Romeinse opperlandvoogd wordt het de apostel nog tweemaal toegestaan, zich voor de Joden te verantwoorden; een keer hier voor de volksmenigte aan de tempelberg en vervolgens in hoofdstuk 23: 1vv. voor de hoge raad. Het zou toch altijd nog mogelijk zijn dat het Paulus lukte de treurige sluier van de verblinding, die voor de zintuigen en harten van de Joden was neergelaten, door de kracht van zijn rede weg te nemen en het waanzinnig oproer, dat zonder reden tegen hem is verwekt, door de indruk van zijn kalmte en helderheid  tot  bedaren  te  brengen.  Inderdaad  zijn  de  woorden  van  de  apostel  geheel overeenkomstig de aanwezige toestand en wel geschikt om een gewenste uitwerking teweeg te brengen. Wat de rede, die wij voor ons hebben, aangaat, moeten wij, nog voordat wij nader over de inhoud spreken, de houding, zo vol takt en de vastberadenheid van de redenaar bij het optreden in deze onvergelijkelijke toestand nagaan. De apostel staat op de uitstekende hoogte van de berg en beneden hem golft en stormt het woedende volk, over de gehele tempelomtrek verbreid tot aan de trappen van de burcht. Zodra de man, die aan lichaam en ziel dodelijk gewond is, zich met zijn aangezicht tot het volk wendt, dwingt zijn houding achting af en het wenken  met  zijn  hand  brengt  het  schreeuwende  volk  tot  stilte.  Paulus  spreekt  tot  het Hebreeuwse  volk  in  de  Hebreeuwse  taal,  d.  i.  in  het  toenmaals  gebruikelijke  Aramese volksdialect. Tot de hoofdman heeft hij Grieks gesproken en het Grieks zal hem door zijn veelvuldig  verkeer  met  de  Hellenen  ook  veel  gemakkelijker  zijn  geweest.  Zo  is  dus opzettelijk het Aramese dialect gekozen en hoezeer hij daarin de rechte weg heeft ingeslagen, toont het dadelijk gevolg, want de grote stilte, die reeds begonnen is, werd door het horen van Hebreeuwse klanken nog vermeerderd. Met die eerwaardige en vaste houding van de apostel komt  de aanspraak overeen:  "Mannen broeders en vaders,  " waarin Paulus met  Stefanus overeenstemt. Hij ziet dus in de volksmenigte niet een woest en samengelopen hoop, maar een  wezenlijke  voorstelling  van  het  volk  volgens  de  indeling  van  de  leidslieden,  van  de vaders  en  degenen  die  volgen,  de  broeders  en  wel  op  een  wijze  dat  hij  zichzelf  in  dit organisme van het volk dadelijk invoegt. Hoewel hij dus in zijn eigen lichaam en in het diepst van zijn ziel de meest innerlijke en meest omvattende verrotting van het gehele volksbestaan in Israël, de afval van deze volksmenigte van hun eigen waarachtig wezen op de bitterste wijze heeft ondervonden, laat hij in zijn onuitwisbare hoop dat volk toch niet los en in een

laatste  ogenblik  van  afscheid  voor  altijd,  ziet  hij nog  een  mogelijkheid  om de  pijnlijkste verwijdering weg te nemen.

3. a) Ik ben een Joods man en te Tarsen in Cilicië geboren, opgevoed in deze stad Jeruzalem, aan de voeten van Gamaliël onderwezen met nauwgezette inachtneming van de vaderlijke wet; ik was een ijveraar voor God, evenals gij allen heden zijt, namelijk op onverstandige wijze (Gal. 1: 14 Fil. 1: 5v.).

a) Hand. 9: 11; 21: 39; 2 Kor. 11: 22

4. a) Ik heb deze weg van het christelijk geloof (hoofdstuk 9: 2; 18: 25; 19: 9, 23) vervolgd heb tot de dood van hen die op die weg waren, zoveel mij mogelijk was, zodat ik hen het liefst allen zou hebben uitgeroeid gezien. Ik vervolgde hen, sloeg hen in de boeien en zette hen gevangen, zowel mannen als vrouwen (vgl. hoofdstuk 7: 57-8: 8 9: 1-19).

a) Hand. 26: 9; 1 Kor. 15: 9 1 Tim. 1: 13

5. Zoals mij ook de hogepriester tot getuige is, wel niet persoonlijk, want de toenmalige hogepriester (Kajafas of diens opvolger Jonathan) bevindt zich sinds lang niet meer in zijn ambt,  maar wel door de aantekenboeken, die hij als hogepriester bezit. En tevens kan de gehele raad van de ouderlingen, die samen de hoge raad uitmaken, dat bevestigen. Van hen heb ik ook brieven ontvangen voor de broeders, de Joden in de omliggende landen, en ik ben naar Damascus gereisd om ook degenen die daar waren, gebonden te brengen naar Jeruzalem, opdat zij, met martelingen gestraft, gedwongen zouden worden Christus te verloochenen.

Paulus had voor zijn christelijke broeders de geschiedenis van zijn bekering niet verborgen (Gal. 1: 3vv. 1 Tim. 1: 13vv. 1 Kor. 15: 9); maar nu vertelt hij die openlijk voor heel het volk en Lukas vertelt het hem na, hoewel die reeds in het eerste deel van de Handelingen van de Apostelen een plaats heeft gevonden. Wat nu Paulus 22 jaar geleden had ondervonden en tot dagelijkse herinnering in het  hart droeg, dat belijdt hij heden op de plaats waar zijn grote schuld is gepleegd, vrij en openlijk tot roem van de genade, die niet tevergeefs aan hem is geweest. Als een echt Joods man, die met alle recht de mannen van Israël broeders en vaders noemde, stelt hij zich aan hen voor. Wel is hij geboren in het Cilicische Tarsen, waarvan de roem bij Jeruzalem in het niet wegzinkt, maar opgevoed is hij in deze stad, die hij van de tempelberg met tranen in het oog aanzag. En indien enig Joods man de geest van ijver kent die de discipelen van Mozes drijft, dan is het de man, die aan de voeten van Gamaliël niet alleen uiterlijk zat, maar, met zijn ganse ziel onderworpen aan het gezag van deze meester, zich liet onderwijzen naar de strengheid van de vaderlijke wet en daarin binnendrong met de trots van het Jodendom (Gal. 1: 14), jagende naar de gerechtigheid door de wet (Fil. 3: 5vv.). Hij was een ijveraar voor God. De eer van God, zoals hij die meende te kennen, was zijn streven en zijn hele oogmerk (Rom. 10: 2). Nu voegt hij daarbij: "evenals gij allen heden zijt. "  Moest  dat  de  Joden  niet  dwingen  tot  de  belijdenis:  deze  man  begrijpt  ons,  maar  wij begrijpen hem niet? Wat geeft aan het evangelisch getuigenis van een Luther tegenover het ellendig werken doen van de papisten een zo grote en overwinnende macht? Is het niet de ervaring van een zondaar, die zich zelfs boven zijn krachten heeft vermoeid en afgunst, om rechtvaardig  te  worden  door  zelf  voldoen,  totdat  het  God  behaagde  de  genade  van  de vergeving van de zonde in zijn versmachtende ziel te openbaren? Is er ooit iemand geweest, zegt  hij  eens,  die  onder  het  pausdom,  voordat  het  evangelielicht  voor  hem  opging,  de instellingen van de paus en van de vaderen in ere heeft gehouden en met grote, aanhoudende ijver er voor gearbeid heeft, dan heb ik het wel in het bijzonder gedaan. Ik heb met al de ernst

van het hart die gehouden en ze verdedigd, alsof het enkel heiligheid was en tot zalig worden volstrekt  noodzakelijk  zich  daaraan  te  houden.  Daarom heb  ik  er  mij op  het  sterkst  op toegelegd om die instellingen te houden en mijn lichaam tot vasten, waken, bidden en andere oefeningen  veel  meer  gemarteld  en  geplaagd  dan  zij,  die  nu  mijn  ergste  vijanden  en vervolgers zijn. Ik hield het er toch voor dat ik op die wijze aan de wet zou voldoen en mijn geweten bevredigen voor de pijnigingen van de bozen. Maar ik richtte niets uit, zodat ik zelfs wanhopig zou zijn geworden als Christus mij niet in genade had aangezien en met het licht van Zijn evangelie bestraald.

"Gebonden": zonder twijfel was voor de apostel de keten, die hij droeg een herinnering aan de ketenen, die hij vroeger zijn broeders had aangedaan. Laat ons bij al ons lijden boetvaardig terugdenken  of  wij  de  roeden  niet  zelf  hebben  samengebonden,  waarmee  de  Heere  ons kastijdt.

6. a) Maar het gebeurde mij toen ik op mijn reis dichtbij Damascus gekomen was omstreeks de middag, dat b) plotseling uit de hemel een groot licht mij omstraalde, helderder dan de glans van de zon (hoofdstuk 26: 13).

a) Hand. 9: 3 b) 1 Kor. 15: 8; 2 Kor. 12: 2

7. En ik viel op de grond en ik hoorde een stem tot mij zeggen: Saul, Saul, waarom vervolgt gij Mij?

8. En ik antwoordde: Wie zijt Gij Heere? En Hij zei tot mij: Ik ben Jezus, de Nazareeër, die gij vervolgt.

9. En zij die met mij waren, zagen wel het licht, a) en werden zeer bevreesd; maar de stem van Hem, die tot mij sprak, hoorden zij niet.

a) Dan. 10: 7

Het tweede gedeelte van dit vers is schijnbaar in strijd met hetgeen Lukas in hoofdstuk 9: 7 van dit boek schrijft: "zij hoorden wel de stem. " Een tijdschrift, dat men "de bijbelvriend" noemde, gewijd aan de bestrijding van de Bijbel, wees daarop om het  goddelijke van ons boek in verdenking te brengen. Een dergelijke aanval is zeker onedel te noemen van een man, bekend met de Griekse taal, die weten moest dat in Hand. 9: 7 het woord akouein (= horen) met de 2e naamval staat, terwijl het in onze tekst de 4e achter zich heeft. Het eerste geeft te kennen:  zij hoorden dat  er  een stem sprak; het  tweede,  zij verstonden niet  wat  de stem meedeelde. Het ging hun dus als de schare in Joh. 12: 29, terwijl het Paulus was als Johannes, die ons dat woord in vs. 28 mededelen kon.

10. En ik zei: Heere! wat  zal ik doen? En de Heere zei tot mij: Sta op en ga heen naar Damascus en daar zal met u gesproken worden over al hetgeen u door God verordend is te doen, die u van de moederschoot heeft afgezonderd en door Zijn genade geroepen heeft (Gal. 1: 15 Rom. 1: 1).

11. En toen ik vanwege de heerlijkheid van dat licht niet zag en verblind bleef, werd ik bij de hand geleid door degenen die met mij waren (vs. 9) en ik kwam te Damascus.

12. En een zekere Ananias, die in die stad woonde, een godvruchtig man naar de wet, van wie van alle Joden, die daar woonden, een goed getuigenis gaven,

13. kwam tot mij, nadat ik drie dagen blind was geweest en niet gegeten noch gedronken had (hoofdstuk 9: 9). Hij ging bij mij staan en legde zijn hand op mij, opdat ik weer ziende zou worden (hoofdstuk 9: 17) en zei tot mij: Saul, broeder, word weer ziende. En ik heb ervaren dat  ik onder die oplegging van de handen werkelijk het  gezicht  weer ontvangen heb; op hetzelfde moment werd ik ziende en zag hem en kon er nu niet aan twijfelen dat hij als een bode van God tot mij was gekomen.

14. En hij zei: De God van onze vaderen heeft u tevoren verordend, bestemd, om Zijn wil te kennen en de Rechtvaardige te zien, namelijk Zijn Zoon Jezus Christus (hoofdstuk 3: 14; 7: 52) en de stem uit Zijn mond te horen, zoals u op uw weg hierheen ook werkelijk is te beurt gevallen (vs. 6vv.).

15. Want gij zult Zijn getuige zijn bij alle mensen, voor de hele wereld en een getuige van hetgeen gij gezien en gehoord hebt, namelijk dat Hij uit de dood is opgestaan en aan de rechterhand van God verhoogd.

16. En nu, wat aarzelt gij nog? Sta op en laat u dopen in dit waterbad (hoofdstuk 2: 38 Efeziers 5: 26; 1 Kor. 6: 11 en uw zonden afwassen, onder aanroeping van de naam van de Heere Jezus, als van de waarachtige Heiland en Zaligmaker (hoofdstuk 2: 21).

Wat  heeft  hem,  die tot  zijn Israëlitische broeders en medeijveraars voor  de God van de vaderen spreekt, toch wel kunnen bewegen tot een zo grote verandering, als later bij hem heeft plaatsgehad? Hij wil hun dat zeggen, maar nu niet meer zoals vroeger (hoofdstuk 9: 22 en 28vv.) met gronden en bewijzen voor de vervulling van de profetieën in de persoon van de zo hevig vervolgde Jezus van Nazareth. Hij zet eenvoudig zijn verhaal, dat hij begonnen is, voort; zijn geschiedenis als vervolger lost zich op in de geschiedenis van zijn bekering tot belijder  en  getuige.  Dat  hij bij het  vertellen  daarvan  Jezus  invoert  met  de  bijnaam "van Nazareth, " was tegenover zijn ongelovige toehoorders een wel overlegde uitdrukking. Als hij uitdrukkelijk vermeldt dat de verschijning had plaatsgehad op de heldere middag, dan moet dit  de  toehoorders  daarvoor  ten  waarborg  zijn  dat  het  geen  droomachtige  zelfmisleiding geweest is. Het getuigenis van de apostel dat zijn metgezellen dat licht van de hemel eveneens hebben gezien,  stelt  de openbaring voor als een objectief feit, dat  ook anderen met  hem hadden ervaren, terwijl de mededeling van de omstandigheid, dat zij die bij hem waren de woorden van Jezus niet verstonden, moet verklaren waarom deze niet in staat waren omtrent het  gesprokene  zelf  getuigenis  af  te  leggen.  Ook  de  nauwkeurige  voorstelling  van  de aanwijzing van de Heere dat hem, de apostel, te Damascus alles zou worden gezegd, wat hem te doen stond, heeft hij zeker opzettelijk gegeven, om zijn toehoorders duidelijk te maken dat hij van dat ogenblik geen macht meer had om zelf te besluiten, maar door de wil van de Heere op zijn nieuwe weg geleid was. Daartoe dient dan ook hetgeen volgt, wat hij meedeelt van het deel dat Ananias bij zijn bekering heeft gehad. Zo heeft dan in het bijzonder de eis van de Heere om zich te laten dopen en zijn zonden te laten afwassen en de naam van de Heere Jezus aan te roepen, de beslissende stap bij hem teweeggebracht. En daar nu Ananias in naam van de  God  van  de  vaderen  tot  hem  kwam  en  deze  voldoende  bekend  was  als  een  man onberispelijk naar de wet, moet  zijn omkering worden beschouwd als een door God zelf geëist en geenszins in tegenspraak met de ware oudtestamentische vroomheid.

Stond Paulus met zijn boodschap op de Areopagus te Athene, dan had bij voor een eenvoudig verhaal van de wonderbare verschijning van de Heere, die hem ten deel was gevallen, geen opmerkzaamheid en deelneming kunnen verwachten; maar hier bevinden wij ons te Jeruzalem en  op  de  heilige hoogten van de HEERE.  Evenals te Athene ook  in de tijd  van  verval wetenschap en kunst steeds opmerkzaamheid en belangstelling gevonden hebben, evenals te Rome macht naar buiten en recht in het innerlijke tot in de laatste tijden hun aantrekkende kracht hebben geopenbaard, zo is het hier Gods woord en werk, waarvan de reine en volle toon nog altijd ook door de dichtste bedekselen van vleselijke en ongelovige gezindheid, tenminste voor een ogenblik, moet doordringen. Door deze onvernietigbare aanleg voor Gods werken en woorden, die aan dit volk van het begin is ingestort, zal het ook eens mogelijk zijn dat de verstrooiden over de wereld van de heilige tegenwoordigheid van God op aarde, door de innerlijke kloof ver vaneen gescheiden, als het  werk van God aan de heidenen zal zijn volbracht, ondanks hun verharding en hun door ongeloof gesloten hart, de voltooiing van het tegenwoordig werken en besturen van God onder de volken opeens en eendrachtig zullen erkennen.

17. En het gebeurde mij, toen ik na drie jaar (Gal. 1: 18) te Jeruzalem weergekeerd was en in de tempel bad om de bekering van mijn volk (Rom. 10: 1), dat ik in zinsverrukking raakte (Openbaring 1: 10vv.).

18. En dat ik Hem, mijn Heiland, zag en Hij tot mij zei:
a) Spoed u en ga in haast uit Jeruzalem; want zij zullen uw getuigenis van Mij niet aannemen, hoe gij er ook op moogt rekenen dat zij het zullen doen.

a) MATTHEUS. 10: 14

19. Daartegen bracht ik in dat ik juist, omdat ik zelf tevoren zo hevig tegen Hem en Zijn gemeente had gewoed, voor hen mijn getuigenis van Hem ook des te geloofwaardiger en gewichtiger moest voorkomen. En ik zei: Heere, zij weten dat ik in de gevangenis wierp en in de synagogen geselde wie in U geloofden.

20. En toen het bloed van Stefanus, Uw getuige, vergoten werd, stond ik daar ook bij en had mede een welbehagen in zijn dood en ik bewaarde de kleren van degenen die hem doodden. Zij zullen mij toch meer vertrouwen schenken, als ik uit eigen ervaring hun voorhoud dat de weg, waarop zij wandelen, een weg van dwaling is en zij zich tot  deze  Christus moeten bekeren, tot wie ik zo wonderbaar bekeerd ben, indien zij willen zalig worden.

21. En Hij liet die tegenspraak geheel terzijde en zei tot mij: Ga weg uit Jeruzalem, waar gij niet op uw plaats zijt, daarheen waar gij door Mij verordend zijt; a) want Ik zal u ver weg naar de heidenen uitzenden (hoofdstuk 9: 15; 13: 2vv.).

a) Gal. 1: 15; 2: 8 2 Tim. 1: 11

Dat voorval te Jeruzalem wordt in hoofdstuk 9 niet meegedeeld; Paulus vertelt het hier niet zonder reden en bedoeling. Wat hij toen hoopte en verwachtte, toen hij te Jeruzalem zijn werk wilde verrichten, dat men namelijk juist hem die tevoren een vervolger van het christendom was geweest, vertrouwen zou schenken, dat kon zich nu verwezenlijken.

Zo heeft dan de gebonden apostel zelf zijn even tevoren nog zo woedende toehoorders als het ware in zijn macht gekregen. Hij heeft althans hun gemoederen zo ingenomen, zo voorbereid,

zo gedwee gemaakt, dat zij de naam van Jezus uit zijn mond hebben kunnen horen, zonder opnieuw in woede uit te barsten en de al te roekeloze spreker met geweld het zwijgen op te leggen.  Men  zou  zich  over  de  kunst  of  gave  van  een  welsprekendheid  bijna  gaan verwonderen, die tot zulke uitkomsten leiden kon. Men hoeft slechts voort te lezen en elk denkbeeld van naar de mens kunstmatige leiding van de gedachten en bestemming van de driften valt spoedig weg. Het is uit de overvloed van zijn hart dat de gewezen vervolger, nu belijder  van  de  naam  van  de  Heere  Jezus,  de  geschiedenis  van  zijn  bekering  aan  zijn vervolgers om de wil van diens Naam vertelt. Spoedig zal dat  verhaal een belijdenis van zonden worden, een kreet van droefheid, van berouw, van verlangen om, mocht het zijn, het vergrijp te herstellen. Ontzaglijk is nu, te midden van de luisterende Joden, die melding van een tweede gezicht, aan de spreker te beurt gevallen (vs. 17-21). In dat gezicht, nu niet meer nabij of binnen Damascus, maar in Jeruzalem zelf, (het was bij gelegenheid van het eerste bezoek  na zijn bekering)  werd  hem door  de Heer  (Jezus),  te kennen gegeven wat  reeds gebleken was, wat straks opnieuw met zo ontzettende waarheid blijken zou: zij zullen uw getuigenis van Mij niet  aannemen; en daarom spoed u en ga in haast  uit  Jeruzalem.  En tevergeefs  had  daartegen  de  nieuwe  belijder  Zijn  tegenrede  uitgeroepen;  had  hij  niet  in Jeruzalem in de gevangenis geworpen, in de synagogen gegeseld wie in Jezus geloofden? Had hij niet, toen het bloed van Stefanus, Zijn getuige, vergoten werd, in die dood een welbehagen gehad en diensten bewezen aan de moordenaars? En zou hij nu in datzelfde Jeruzalem door de prediking van de naam van de Heere niet  openbaar  en voortdurend deze zonden mogen belijden en voor de naam van Jezus degenen trachten te winnen die wisten dat hij eenmaal zelf een wreedaardig ijveraar en hardnekkig vervolger was geweest? Maar nee! Anders was met  hem  de  weg  van  de  Heere.  Het  stellige  bevel  werd  gehoord  en  daarom  dan  ook uitgevoerd: Ga heen, want Ik zal u ver tot de heidenen uitzenden. Welke mens die een hart heeft, voor schuldgevoel maar enigszins geopend, gaat niet hier mee, ondervindt geen schok van aandoening tot in het binnenste met de apostel bij deze kreet van onuitsprekelijke smart over  zonde? Wat  een behoefte  om  door  dat  enig  middel van gedeeltelijk  of betrekkelijk herstel van het begane kwaad, dat hij zich nog geopend acht, door een openbare terugroeping, door een openbare belijdenis, door een openbare verheerlijking van de Heer die hij in Zijn dierbaarste leden ter dood toe vervolgd heeft, voor vriend en vijand te Jeruzalem allereerst, geheel de diepte te openen van zijn getroffen geweten en van zijn getroffen hart. Welke mens die  een  hart  heeft,  vatbaar  nog  voor  enige  indruk,  voor  dergelijke  teleurstelling  van  de innigste, van de heiligste verlangens, voelt zich niet als verpletterd met hem, bij het vernemen van het goddelijk antwoord: niet te Jeruzalem, maar onder de verre heidenen! Zo zijn de wegen van die God hoger dan alle menselijke gedachten, ook de edelste, ook de zuiverste, ook de heiligste! Hier in een voor alle eeuwen sprekend voorbeeld moest het weer blijken, dat het de mens die gezondigd heeft, niet gegeven wordt door een weg naar eigen wijsheid of inspraak van het gemoed gekozen, te herstellen wat hij misdaan heeft. Voor de zondaar blijft niets  andere  over  dan  (o  diepte  van  ontferming!)  aanneming,  eenvoudige  en  nederige aanneming van het woord van de vergeving. Herstel van het bedreven en geleden kwaad is alleen Gods werk en voor zover ook de zondaar iets herstellen of goedmaken kan en moet, dan is dat  goedmaken,  dat  herstel in geen andere weg  te  vinden dan in die van loutere gehoorzaamheid. Wat Saulus te Jeruzalem tegen Gods heiligen misdaan heeft, zal hij door geen langdurig verblijf, langdurige boete, langdurige prediking in datzelfde Jeruzalem mogen herstellen. Integendeel, als tot overmaat van smart (thans helende en niet meer moordende smart) wordt hij van Jeruzalem, de schouwplaats van zijn vroegere weldaden, verwijderd; aan de verre heidenen, niet aan de eigen stad- en stamgenoot moet hij dat eenmaal door hem zo fel bestreden evangelie verkondigen. Slechts van tijd tot tijd, bij zeer enkele ogenblikken zal hij die  stad  weer  mogen  aanschouwen,  zal  hij  binnen  haar  muren  mogen  uitroepen  zijn overtreding en prediken de genade aan hemzelf, de voornaamste van de zondaren geschied!

Eén van die ogenblikken waarin hij, te midden van de felste vervolging, van de woedendste mishandeling, in het gezicht van de dood, door een tot redeloosheid toe opgewonden menigte hem gedreigd, dat getuigenis zal mogen afleggen, is hetgeen wij beschreven vinden in deze tekst. Wie nog een hart, wie nog een beetje gezond verstand, wie nog een zweem van zelf- of mensenkennis,  onder  de  zwijmelwijn  van  een  ingebeelde  kritiek  of wetenschap  behouden mocht, moet met dat hart, dat verstand, dat overblijfsel van waarheid bij het geweten te rade gaan en zich afvragen voor God of in deze Paulus van de Handelingen, zoals hij hier voor ons staat en spreekt tot de Heer daarboven en tot de dood-dreigende menigte om hem heen hier beneden, met enige zedelijke of redelijke mogelijkheid de band van een dichter of versierder in zoveel als een enige bijzonderheid van uitdrukking, handeling of gevoelen te denken is?

22. Zij, de Joden, die in vs. 2 zo stil waren geworden en met ingehouden adem luisterden, hoorden hem aan tot dit woord: Ik zal u ver weg naar de heidenen zenden. En zij verhieven hun stem en zeiden: Weg van de aarde met zo iemand, die nu duidelijk gebleken is een vals profeet te zijn; want het is niet behoorlijk dat hij leeft (Deut. 13: 1vv.) en het was beter geweest als men ons niet in het ombrengen van hem had verhinderd (hoofdstuk 21: 31vv.).

Wat hadden zij na het laatste door Paulus uitgesproken woord nog voor verder getuigenis nodig, zo meenden zij (MATTHEUS. 26: 65). Nu hadden zij het gehoord, hoe dat Nazaresche sektenhoofd een grote dweper was, die tegenover dit volk en de wet en tegenover die heilige plaats stond (hoofdstuk 21: 28). Hij verklaarde toch de heidenen voor het volk van Christus en voor erfgenamen van de hoop van Israël.

Inderdaad was op dat tijdstip de Joodse bevolking in Jeruzalem met het woord en denkbeeld van een Jezus de Nazarener als Messias wel niet verzoend, maar door de tijd die verstreken was en door het aanmerkelijke aantal Joodse belijders van die Naam enigszins eraan gewend geworden.  Het  bestaan van een  dergelijke sekte in Jeruzalem en Judea bij duizenden en tienduizenden was nu eenmaal een gevestigde zaak. Maar nu deze belijder van Jezus van Nazareth  dat  woord  geuit  heeft  van  heidenen,  tot  wie  de  Heer  hem,  Paulus,  met  een getuigenis, door de Joden verworpen, hun ten schande zou gezonden hebben, nu houdt alle geduld waarmee zij hem tot op dit woord gehoord hebben, in één keer op voor hen mogelijk te zijn. Nu trekt zich samen, nu verplaatst zich op die ene Christusbelijder, Paulus, op één ogenblik al de vroegere vijandschap, tegen de twaalven en de eerste broedergemeente, tegen Stefanus, tegen Jakobus getoond, of nog later te betonen. Wat zij in deze mens zien, is niet alleen een belijder en verkondiger van de Nazarener, maar iemand die Israël’s eer prijs geeft aan de gehate  heiden, die de besnijdenis veracht  en aan de voorhuid hulde brengt. Want opeens bij de uiting van dat ene woord herroept hij in hun gedachten al wat zij in dat opzicht van hem vernomen hebben van ver en van nabij, van die Paulus die (hoofdstuk 21: 21, 27, 28) al de Joden op het grondgebied van de heidenen van Mozes leert afvallen en verbiedt hun kinderen te besnijden, die tegen het volk  en de wet en Jeruzalems heiligdom alle mensen overal inneemt, die nog onlangs en als voor hun ogen, Grieken gebracht heeft in de tempel en het heilige ontheiligd. Zo kent dan nu hun woede geen grenzen; en de vroeger gehoorde kreet: Weg met hem! wordt met versterking herhaald: Weg van de aarde met zo iemand! Het was niet behoorlijk dat wij hem lieten leven!

Jezus de opgehangene, als een hemels Heer en Messias te horen erkennen, was reeds iets onverdraaglijks voor hen; maar dat die Messias aan Paulus de last zou gegeven hebben om Jeruzalem als een onbekeerlijke stad te verlaten en dan nog, om heidenen ver heen te gaan verlichten, met  verwerping van de Joden, dit  bracht  hen in woede en deed eenparig  zijn moord eisen. Zou de Messias Zijn stad, Zijn volk verlaten en anderen - zou Hij verblinde,

verachte heidenen, honden en zwijnen, verkiezen? Dit was lastering; wie zo sprak, was niet waardig langer te leven. Men wilde zijn dood en drong de stadsvoogd met oproerige gebaren hiertoe.

23. En toen zij op de zo-even gemelde wijze riepen en daarbij als teken dat het hun van rechtswege toekwam dat men Paulus aan hen ter steniging overgaf, de kleren van zich smeten (hoofdstuk 7: 57) en stof in de lucht wierpen (Joh. 10: 31), zo moesten zij tenminste met gebaren en uit  de verte doen wat  hun door de Romeinen niet  werd toegestaan als in de nabijheid en in werkelijkheid te verrichten.

24. Toen beval de overste, die om het vernieuwde en heviger tumult moest denken dat er toch iets kwaads door Paulus moest bedreven zijn, dat men hem in de legerplaats, in de kazerne, zou brengen en zei dat men hem onder geseling ondervragen zou. Hij wilde hem door geselen tot een bekentenis brengen, welke misdaad hij bedreven had, opdat hij begrijpen mocht om welke reden zij zo over hem riepen.

25. En toen zij hem door de soldaten, aan wie bevolen was de pijniging te laten plaatshebben, met de riemen strekten, aan een paal vastbonden om de geseling te laten geschieden Uit 27: 26, zei Paulus tot de hoofdman over honderd, die daar stond en de soldaten bevelen gaf, terwijl de opperhoofdman zelf zich niet op de plaats bevond: Is het u geoorloofd een Romein, zoals ik ben (hoofdstuk 16: 37) en dat zonder vonnis te geselen? Zoveel mij van het Romeinse recht bekend is, mag dat niet geschieden ("Ac 16: 39.

Met recht heeft men de vraag opgeworpen waarom Paulus, die toch bereid was om de naam van de Heere alles te lijden, zich niet gewillig onderwierp aan het lijden dat men hem wilde aandoen, maar zich daaraan onttrok door zich op zijn recht als Romeins burger te beroepen. Deze vraag heeft des te meer grond, omdat de apostel te Filippi (hoofdstuk 16: 19vv.), de kastijding eerst zonder tegenspraak duldde en pas nadat  het  lijden geleden was, zijn recht deed gelden. Ons antwoord is: te Filippi kwam de apostel voor de eerste maal in aanraking met de vijandige richting van de Romeinse wereldmacht en het was er daar om te doen zich tegen de overwinnende macht van de geest van de vijandschap van deze wereld te openbaren. Hier was daarentegen de mate van lijden voor heden vervuld, het  leger van de Romeinse bezetting op de burcht Antonia mocht de apostel houden voor een hem door God bereide rustplaats na de uitputtende strijd met de woede van de Joden. Daar mocht hij het middel dat in zijn macht stond, om de pijniging te ontlopen, met een vrij geweten gebruiken.

De voorgenomen geseling berustte alleen op de veronderstelling van de overste dat de Joden wel een rechtmatige reden moesten hebben om zo tegen Paulus te woeden. Om die dwaling weg te nemen, was er volgens de toestand van de zaak geen ander middel dan de gehele procedure een andere weg in te leiden en inderdaad is die door dit beroep op zijn Romeins burgerrecht de goede kant op geleid, zodat zijn goed recht later volledig openbaar werd en tenslotte slechts tegenover hem de willekeur van de machthebber overbleef (hoofdstuk 23: 9; 24: 26v. ; 25: 18, 24vv.

Volgens de wet  van Valerius was het  ongeoorloofd  een Romeins burger  te veroordelen, zonder zijn zaak onderzocht te hebben en volgens die van Porceius mochten de Romeinse burgers niet gegeseld worden. Zeer bekend is het zeggen van Cicero: "Het is een misdaad een Romeins burger te binden, het is een schelmstuk hem te geselen, het staat gelijk aan een vadermoord hem te doden en hoe zal ik het noemen, hem te kruisigen? " Paulus beriep zich op zijn Romeins burgerrecht om de geseling te ontwijken. Dit was geen lafhartigheid, strijdig

met zijn plicht, waarvoor hij altijd moest bereid zijn om smaadheid en mishandelingen voor de eer van Jezus en de belijders van Zijn naam te ondergaan; het stond hem niet alleen vrij, maar zelfs was hij verplicht om alle smarten en smaadheden te ontgaan, waarvan hij wist dat hij daardoor aan de zaak van het evangelie niet het minste voordeel kon toebrengen.

26. Toen nu de hoofdman over honderd hoorde dat hij hier met een Romeins burger te doen had, ging hij weg en boodschapte het de overste in zijn kamer op de burcht, zeggende: Zie wat gij te doen hebt en laat de executie, door u bevolen, niet doorgaan; want deze mens is, zoals hij zich aan ons heeft openbaar gemaakt, een Romein.

27. En de overste kwam naar Paulus, naar de plek waar hij zich onder de handen van de soldaten bevond en zei tot hem: Zeg mij, is het waar, zoals gij tot de overste over honderd hebt  gezegd,  zijt  gij een  Romein? En  hij zei:  Ja!  ik  ben in  het  bezit  van het  Romeinse burgerrecht.

28. En de overste antwoordde: Ik heb dit burgerrecht voor een grote som geld verkregen, maar gij schijnt mij niet toe een man te zijn die zo’n aanzienlijke prijs daarvoor zoudt kunnen besteden. En Paulus zei: Maar ik heb mij dat rechtniet voor geld aangeschaft, ik bezit het door geboorte.

29. De overste gaf daarop tegenbevel. Terstond dan hielden zij op, namelijk de soldaten die Paulus met geselen zouden onderzocht hebben. En de overste werd ook bevreesd, toen hij begreep dat hij, de apostel, een Romein was en dat hij hem bij de gevangenneming (hoofdstuk 21: 33)met twee ketenen had gebonden. Het kon hem grote moeilijkheid veroorzaken, daar het had plaatsgehad op gewelddadige wijze en zonder dat er enig bewijs van een misdaad was.

Paulus was geen Romeins burger omdat hij te Tarsen geboren was; dat had hij reeds aan de overste in hoofdstuk 21: 30 te kennen gegeven. De stad Tarsus was noch Romeinse kolonie, noch Romeins municipium, maar alleen een zogenaamde vrijstad evenals Filippi (hoofdstuk 16: 12). Wij hebben daarom reden aan te nemen dat de familie van Paulus om enige reden in het erfelijk bezit van het Romeinse burgerrecht en hij dus van geen geringe afkomst was. Als wij  echter  vernemen  dat  de  overste  het  Romeinse  burgerrecht  gedurende  zijn  leven  had gekocht, dan hebben wij in de mededeling van deze schijnbaar nietige omstandigheden een bevestiging van de historische geloofwaardigheid van de Handelingen.  De  naam Claudius Lysias, die de man droeg, zegt ons dat hij een Griek was, die volgens de gewoonte van die tijd bij het verkrijgen van het Romeinse burgerrecht de Romeinse familienaam Claudius bij zijn Griekse Lysias voegde. Bovendien weten wij uit de geschiedenis dat juist toen het verkrijgen van het Romeinse burgerrecht voor geld, vroeger een ongehoorde zaak, vrij dikwijls plaats had.

Dicht naast elkaar staan hier de waardigheden van Paulus, de aardse van zijn geboorte en de hemelse van zijn wedergeboorte. Het volk van Israël houdt het voor recht de dienaar van Jezus Christus te stenigen; de heidenen hielden  het  voor  onrecht  de Romeinse burger  te geselen. Ook nog heden ten dage is de Griekse taal verstaanbaarder dan de Hebreeuwse, het burgerlijk recht bij de kinderen van deze wereld meer geacht dan het recht van de heiligen bij de verblinde kinderen van het licht!

b) Vs. 30 Door de loop van de zaken is het belang, dat de overste heeft om de werkelijke bezwaren van de Joden tegen Paulus te bemiddelen, nog groter geworden. Daarom roept hij

de volgende dag een samenkomst bijeen van de leden van de hoge raad, laat de apostel van zijn boeien ontheffen, van de berg voeren en tegenover de hoge raad plaatsen. Zo komt hij tot de tweede verantwoording en wel voor de geestelijke rechtbank zelf. Hierin komt spoedig tweespalt onder de sadducees- en de farizeesgezinde leden, als Paulus verklaart dat hij om de hoop en de opstanding van de doden als een aangeklaagde voor hen stond, zodat het tot geen beslissing van de zaak komt, maar de overste de gevangene in de burcht laat terugkeren.

30. En de volgende dag, op donderdag 18 mei, wilde de overste zekerheid hebben omtrent de gevangene Paulus, waarom hij door de Joden beschuldigd werd en maakte hij hem los van de boeien, waarin hij hem na het afnemen van de twee ketenen (hoofdstuk 21: 30) had gehouden, daar hij toch nog altijd een gevangene was. Nu moest hij hem echter ook van deze boeien bevrijden, omdat hij ter verantwoording was geroepen. En hij beval dat de hogepriester en hun gehele raad zouden samenkomen in de vergaderzaal bij de tempel Uit 27: 1. En hij bracht Paulus van de hoger gelegen burcht naar de vergaderzaal beneden en stelde hem voor hen, terwijl hij zelf aanwezig bleef.

Bij dit vers is het de vraag of alles wat daarin van de overste wordt verteld: a) hij wilde met zekerheid weten waarover Paulus door de Joden werd aangeklaagd, b) hij maakte zijn boeien los, c) hij beval dat de overpriesters en hun hele raad zouden samenkomen, d) hij bracht Paulus naar beneden en stelde hem voor hen - moet gezien worden als behorend tot het "de volgende dag", of dat  er  verschil moet  worden gemaakt  tussen hetgeen hij zich voor de volgende dag voornam en ook werkelijk volvoerde (a en d) en hetgeen hij in verband met vs. 23-29 op de dag zelf deed (b en c) Tot de eerste gedachte komt men het eerst als men de tekst leest; maar er ontstaat dan grote moeilijkheid. Hoe zou Lysias, van wie in vs. 29 gezegd werd dat hij bevreesd werd toen hij hoorde dat Paulus een Romein was en dat hij hem gebonden had, de apostel nog die dag in zijn boeien hebben gelaten en pas de volgende dag voor zijn verhoring door de hoge raad van zijn boeien hebben laten verlossen. Tot wegneming van deze moeilijkheid heeft men aangenomen ofwel dat de woorden "en dat hij hem gebonden had" niet zouden slaan op het aanleggen van de twee ketenen in hoofdstuk 21: 33 maar op het aanbinden met riemen aan de paal met het doel om hem te geselen (hoofdstuk 22: 25), ofwel als men dat  eerste meende te moeten  vasthouden, heeft  men Lysias beschuldigd van een stijfhoofdige consequentie, namelijk dat de trotse Romein het ondanks zijn vrees toch niet over zich had kunnen krijgen om door dadelijke wegneming van de boeien van de door hem geminachte Jood zich bevreesd te tonen. Intussen dragen beide pogingen tot verklaring het karakter van gemaaktheid, van onnatuurlijkheid en zijn slechts vruchten van verlegenheid. Enige uitleggers zijn daarom tot de tweede mening gekomen en hebben de bedoeling van ons vers op deze wijze weergegeven: met de bedoeling om de volgende dag nauwkeuriger  te informeren naar de mogelijke misdaad van Paulus en om het  nu nog onbewezen gebleven recht tot het boeien van hem, als het bleek te bestaan, te verzwaren, liet de overste uit vrees voor heden de boeien afnemen, terwijl hij tegelijk  een zitting van de hoge raad voor de volgende  dag  samenriep.  De  volgende  dag  leidde  hij  de  apostel  dan  werkelijk  naar  het Sanhedrin. Ook bij deze opvatting blijft het gevoel van niet bevredigd te zijn in zoverre dat de verdeling van de inhoud van vs. 30 voor twee dagen om het bovenaan geplaatste "de volgende dag" iets van geweld aandoen heeft, iets dat de tekst is opgedrongen. Daarom trekken wij liever de juistheid van de gewone lezing in twijfel. Zeker is de gewone lezing reeds op dat punt verkeerd als er gezegd wordt: "Lysias beval dat de overpriesters en hun hele raad zouden komen" (elyein), waarvoor zonder twijfel moet worden gelezen "samenkomen" (sunelyein -door de slotsyllabe van het voorgaande woord ekeleusen ging de eerste syllabe van sunelyein verloren); want de Joodse overheid hoefde zich niet naar de Romeinse overste op de burcht Antonia te begeven, maar deze moest met zijn gevangene naar de vergaderzaal afdalen. Nu is

ook de bijvoeging: "van de boeien" bij het woord "maakte hem los" zonder twijfel slechts een toevoeging van de kopieerders, die de tekst wilden aanvullen, maar zich vergist hebben. De "boeien" in hoofdstuk 21: 33 of de twee ketenen heeft Lysias Paulus dadelijk afgenomen toen hij vernam dat hij een Romein was en aan het einde van vs. 29 zou dan bij de woorden: "dat hij hem gebonden had", liever de bijvoeging te maken zijn waarom hij hem de twee ketenen liet afnemen en voor de verdere gevangenschap hem lichtere boeien liet aandoen. " Maar ook die lichtere boeien werden de apostel afgenomen als Lysias hem de volgende dag voor de hoge raad stelde, om zich daar te verantwoorden. Pas in hoofdstuk 23: 10 werden hem de lichtere boeien weer aangedaan, als de hoofdman opnieuw beval hem in de legerplaats te brengen en zo komt hij in hoofdstuk 23: 18 wel voor als gebonden, maar toch slechts met één keten;  wel  bevindt  hij  zich  in  de  toestand  van  iemand  omtrent  wie  nog  moest  worden onderzoek gedaan, maar toch niet meer als iemand die reeds als misdadiger gestempeld is.

HOOFDSTUK 23

PAULUS  WORDT  BIJ  ZIJN  VERANTWOORDING  VOOR  DE  RAAD  TE  JERUZALEM GESLAGEN, DOOR DE HEERE GETROOST EN UIT GEVAAR GERED

1. En toen Paulus zag dat niemand het woord nam om hem te verhoren, begon hij, de ogen met een vaste, vrije blik op de raad gericht, waaruit zijn bereidwilligheid ter verantwoording zich afspiegelde (1  Petrus 3:  15).  Hij zei:  mannen broeders,  gij,  die met  mij tot  één  en hetzelfde volk behoort (hoofdstuk 2: 29; 3: 12 en 17; 13: 26; 15: 7). a) Ik heb, wat mijn verhouding tot de theocratie, mijn gedrag in de maatschappij van het godsrijk aangaat (Fil. 1: 27), met alle goed geweten vanaf mijn jeugd voor God gewandeld tot op deze dag.

a) Hand. 24: 16

Niemand van de raad schijnt zin gehad te hebben om het verhoor met een vraag te beginnen. Zij voelden zich waarschijnlijk beledigd dat zij op bevel van de overste van de Romeinse soldaten en in zijn tegenwoordigheid hadden moeten samenkomen, zodat die samenkomst zelf een vernedering was voor hen en dat zij bovendien niet waren samengekomen om als rechters te vonnissen, maar om door hun bericht de vreemde overheerser in staat te stellen om onder hen  recht  te  spreken.  Vandaar  hun  ontevredenheid,  die  hen  ongeschikt  maakte  om  met onpartijdigheid over de man te oordelen die door de Romeinse wapens tegen de woede van hun volk beschermd was en ongezind om een geregeld verhoor aan te stellen. Daar dan allen zwegen en niemand hem vroeg, vatte Paulus het woord op en zei: mannen, broeders. Zijn stand en aanzien onder de Joden gaven hem evenzeer als zijn leeftijd  het  recht  tot  deze aanspraak. De vergadering bestond uit  mannen van zijn stand, van zijn leeftijd, zij waren broeders, zo noemde hij hen ook.

2. a) Maar de hogepriester Ananias, vertoornd over die rede van de apostel, beval degenen die bij hem stonden, de dienaren, dat zij hem op de mond zouden slaan.

a) 1 Kon. 22: 24 Jer. 20: 2 Joh. 18: 22

3. Toen zei Paulus tot hem: God zal u slaan met een geweldige dood, die Hij u over u zal brengen,  gij gewitte  wand!  gij die  van  buiten  wel schoon  bepleisterd  zijt,  maar  innerlijk slechts uit onrein leem bestaat. a) Zit gijook als medelid van de hoge raad in de geestelijke rechtbank van Israël, om mij, zoals gij schijnt, te oordelen naar de wet en beveelt gij nu, in plaats van mijn verantwoording te horen en mijn zaak te onderzoeken, tegen de wet, dat men mij zal slaan? Beveelt gij een bestraffing zonder gewoon verhoor en wettig vonnis (Joh. 7: 51)?

a) Deut. 17: 9

Opmerkelijk is het dat deze woorden van Paulus kort daarna door de spoedige en ontzettende dood van Ananias vervuld werden, zoals Josephus vertelt en de vraag rijst bij ons op of dan de apostel niet  door  een  ingeving van de Heilige Geest  heeft  gesproken, zoals de Heere beloofd heeft.

4. En zij die daarbij stonden en meenden hun meester te moeten verdedigen (Joh. 18: 22), zeiden: Scheldt gij de hogepriester van God uit? Want dat is hij, tegen wie gij uw woord hebt gesproken.

5. En Paulus zei: Ik wist niet, broeders, dat het de hogepriester was, anders zou ik dat woord, dat een goddelijke vloek aankondigt, hebben teruggehouden om het gebod van de Heere (2 Petrus 2: 10v. Jud. 1: 8vv.), want er is geschreven in Ex. 22: 28 : de overste van uw volk zult gij niet vervloeken.

De inhoud van deze vijf verzen heeft de uitleggers van verschillende zijden zeer in verwarring gebracht,  zodat  het  bij hen gewoonte is geworden de apostel te berispen niet  alleen om onbeleefdheid bij zijn aanspraak, maar ook om overijling bij zijn woord tegen Ananias. Tot de eerste fout heeft hij zich laten vervoeren door een te sterk zelfgevoel en tot de tweede door hartstochtelijke geraaktheid.  Zijn woord  van verontschuldiging  met  niet  weten is dan een terugnemen van die belediging en daar dit niet weten onmogelijk kon plaatshebben, berustte zijn  verontschuldiging  eigenlijk  op  een  noodleugen.  Als  zo’n  verklaring  juist  was,  dan moesten wij zeker gaan twijfelen aan het betrouwbare van de toezegging die de Heere aan Zijn  apostelen  in  MATTHEUS.  10:  19  Luk.  21:  14v.  geeft.  Paulus  zou  dan  op  dit  zo gewichtig en beslissend ogenblik, waarop het minder op zijn eigen persoon en zijn verder lot aankwam  dan  wel  op  de  vervulling  van  zijn  roeping,  hem  dadelijk  bij  zijn  bekering voorgesteld (hoofdstuk 9: 15), om Christus’ naam uit te dragen voor de heidenen en voor de koningen en voor de kinderen van Israël, juist door de Geest van God verlaten zijn. Hij zou dan, zoals hij vroeger door de fanatieke Joden aan de Romeinse macht was opgedrongen, zo nu door de Heere, om wiens wil hij leed, aan de misgreep van eigen menselijk vleselijke ijver overgegeven zijn geweest. Wij hebben echter reden om meer te twijfelen aan de wijsheid van de  exegeten,  die  op  deze  wijze  oordelen,  dan  aan  de  wijsheid  van  de  Heere,  die  Zijn "uitverkoren vat" zeker op de beste wijze in spreken en handelen geleid heeft. Des te meer zal de Heere dit hebben gedaan, nu in Paulus Zijn nieuwtestamentische gemeente stond tegenover het  Jodendom,  dat  door  Ananias  werd  vertegenwoordigd  en  nu  geheel  in  ongeloof  en fanatisme was opgelost en hier wederkerige verklaring en uiteindelijk gehele scheiding zou worden teweeggebracht. Stellen wij ons de moeilijke punten voor,  eerst  in hetgeen vs. 1 vertelt, dan valt het in het oog dat Paulus niet eerst een openen van de vergadering door de hoge raad als onderzoekend college afwacht, maar dadelijk zelf het woord neemt. Verder dat hij begint te spreken, de medeleden van de hoge raad met zijn blikken beschouwt en dat hij uiteindelijk aan de redevoering, die volgen zal een aanspraak laat voorafgaan, waarin hij zich met  de  overpriesters  en  oudsten  volkomen  gelijkstelt,  zodat  hij  slechts  als  een  Israëliet tegenover de Israëlieten staat, als hij zegt: "Mannen, broeders" (vgl. hoofdstuk 3: 12, 17; 5: 35; 13: 16 en 26, maar niet als een aangeklaagde tegenover zijn inquisiteurs en rechters, evenals Petrus in hoofdstuk 4: 8 Dit laatste punt nu is het dat ons het juiste gezichtspunt tot waardering van de omstandigheden en tot beoordeling van het gedrag van Paulus opent; deze bevindt zich namelijk inderdaad nu niet meer onder de rechterlijke macht van de hoge raad. Zij, die hij de vorige dag nog aanspreken kon: "Mannen, broeders en vaders! " (hoofdstuk 22: 1) hebben hem, als hij zijn verantwoording heeft gedaan, wat de zaak aangaat, reeds uit de volksgemeenschap  buiten  gestoten.  Hun  vonnis  was  het  doden  van  hem  als  van  een godslasteraar en valse profeet en zij zouden dat ook zeker door steniging hebben volvoerd, als zij hadden mogen doen wat zij wilden (hoofdstuk 22: 22v.). Dat hij nog in leven is, is alleen een gevolg daarvan dat de Romeinse overheid, waaraan zij hem indirect hebben overgeleverd, zich hem heeft aangetrokken en dat nu deze geheel en alleen zijn rechtbank is. Noch het Joodse volk, noch de hoge raad heeft verder nog recht of macht over hem. Een teken daarin is de tegenwoordigheid van de overste bij deze vergadering, die de hoge raad ook niet op eigen gezag  en  naar  eigen  macht  heeft  samengeroepen,  maar  waardoor  zij  slechts  het  bevel volbrengt van deze medeaanwezige overste, omdat deze naar de zaak nader onderzoek wil doen. Het zou nu een verplaatsing van het zwaartepunt en een verduistering van de wezenlijke toestand van de zaak zijn geweest, als de apostel zijn verantwoording had willen inleiden met

een aanspraak, alsof hij zichzelf beschouwde als nog staande onder de macht en de uitspraak van dit  gerechtshof. De hoge raad had hier niets anders te doen de Romeinse hoofdman opheldering  te  geven  omtrent  een  zaak  die  hij  vanuit  zijn  heidens  standpunt  niet  kon uitvinden. Deze had de vorige dag, toen hij zijn gevangene toestond tot het volk te spreken, uit  hetgeen  hij voordroeg  zoveel vernomen  dat  het  hier  godsdienstige  zaken  van  geheel bijzondere  aard  gold,  partijtwisten  en  sektenverschil,  waar  hij geen  kennis  van  had.  Een oproermaker tegen het Romeinse bestuur, zoals hij eerst dacht, toen hij Paulus gevangen nam en hem voor die Egyptenaar aanzag, die een jaar geleden die daad had gepleegd, had hij nu in deze man niet voor zich, evenmin een lage misdadiger, dat had hij reeds doorzien. Hij zou hem van zijn standpunt dadelijk hebben kunnen loslaten, maar hij zag maar al te duidelijk dat, zodra hij dat deed, de fanatieke Joden de vrij gelatene opnieuw net als eerder (hoofdstuk 21: 30v.) zouden aanvallen en hem, zoals zij zich ook werkelijk daartoe gereed maakten (vs. 10), zouden verscheuren. Daarom moest hij de hoge raad te hulp roepen, niet opdat deze over Paulus een vonnis zou vellen, maar hem een inzicht zou geven wat toch het volk zozeer tegen hem  verbitterde  en  op  welke  wijze  toch  die  fanatieke  opgewondenheid  tot  bedaren  kon gebracht worden. Dat laatste nu was voor de hoge raad een zo bezwaarlijke en netelige zaak, dat wij ons wel kunnen voorstellen dat Ananias vermeed, volgens zijn eigenlijke waardigheid, daar  hij met  het  actieve hogepriesterschap  ook  het  ambt  van voorzitter  in de hoge  raad verenigde, de voorzittersstoel in te nemen en er de voorkeur aan gaf die voor ditmaal aan de Ab-Beth-Die  als  vice-president  in  te  ruimen.  Het  was  hier  toch  meer  te  doen  om  een beraadslaging in het belang van de Romeinse hoofdman, dan om een rechterlijke beslissing volgens eigen oordeel. Nu scheen deze vice-president hem meer geschikt, om de samenkomst te leiden en het vonnis uit te spreken, vooral daar hij als Sadduceeër (hoofdstuk 5: 19) zich niet bijzonder opgewekt voelde, en om een aangelegenheid, die de partij van de Farizeeën aanging, tot een einde te brengen. Aan Paulus, toen deze voor de hoge raad werd geleid, was het  natuurlijk  niet  dadelijk  bekend  dat  degene  die  ditmaal  de  voorzitting  had,  niet  de eigenlijke Nasi of president was; hij moest hem integendeel voor de laatste houden. Ananias, die reeds sedert het jaar 48 n. Chr. de fungerende hogepriester was (hoewel ook met een tijdelijke afwezigheid van Jeruzalem omstreeks het  jaar 52), kende hij zeker wel niet  van persoon. Bovendien was de fungerende hogepriester niet en ipso altijd de Nasi, maar beide waardigheden waren dikwijls genoeg van elkaar gescheiden. Een rechtstreekse mededeling van de Heilige Geest had hem dus alleen in kennis kunnen stelen van de persoonlijke en tijdsomstandigheden;  bij  dergelijke  zaken  is  echter  zo’n  mededeling  niet  op  haar  plaats. Intussen wist ook de Ab-Beth-Die, die de voorzitting en de leiding van de vergadering in handen had, niet hoe hij de zaak zou aanvatten; en waarom wist hij het niet? Het was toch zo hoogst eenvoudig de Romeinse overste de door hem gewenste inlichting te geven, als men aan God de eer had willen geven, door aan de waarheid vast te houden. De hogepriester en de gehele raad moesten weten en wisten zonder twijfel wat Paulus de vorige dag in de tempel gedaan had en dat de tegen hem opgewekte volkswoede slechts de vrucht was van een agitatie door enige buitenlandse Joden verwekt die rustte op een eigenmachtige insinuatie (hoofdstuk 21: 26vv.). Een korte, duidelijke voorstelling van de zaak zou de hoofdman dadelijk uit zijn onkunde en de apostel uit  zijn gevangenschap  hebben kunnen bevrijden.  Juist  dat  laatste wilde men niet. De gehele gezindheid van het volk werd in hoofdstuk 22: 22 uitgesproken met het woord: "weg van de aarde met zo iemand, want het is niet behoorlijk dat hij leeft. " Tegenover de Romeinse overste kon niet  meer zo’n oproerig  gedrag,  als vroeger bij het verhoor van Stefanus (hoofdstuk 7: 54vv.), plaatshebben. Hier moest een rechtsgrond worden aangegeven, wanneer het met de gevangenschap van de apostel ook tot een veroordeling van hem zou komen. Natuurlijk bevond men zich in een zeer pijnlijke toestand, niet wetende hoe men de man zou aanvallen. Men wist niet hoe men het verhoor met enige schijn van recht tegen hem zou beginnen, opdat  het  Joodse gerechtshof niet  beschaamd zou zijn voor de

vertegenwoordiger van het Romeinse recht. Nu is het zeer verklaarbaar dat Paulus met kalm en open gelaat, als hij die door zijn bekering toch volstrekt niet van de God van Israël was afgevallen, zoals zij meenden, die radeloze, door hun eigen geweten aangeklaagde mannen van het recht aanschouwt en, hen uit hun verlegenheid helpende, het verhoor opent met het getuigenis omtrent  zichzelf: "Mannen, broeders! ik heb met  alle goed geweten voor God gewandeld tot  op deze dag. " Dit  woord, waarmee hij zijn verhouding tot  de theocratie (pepoliteumai vgl. Fil. 1: 27), waarover hier uitsluitend gehandeld werd, karakteriseert, moet geen  straf voor  hem zijn,  maar  een  handreiking  van  de  liefde.  De  apostel zou  ook  hun geweten goed willen maken, hij zou het van de ban van de zelfverharding willen bevrijden, zodat zij besloten, God de eer te geven, die niet meer een dienen verlangt in de oudheid van de letter, maar in nieuwigheid van de Geest (Rom. 7: 6). Als zij een bewijs verlangen voor de waarheid van zijn getuigenis omtrent zichzelf, dan is hij als broeder ook gereed om nader de hand te reiken aan de broeders door herhaling van zijn verantwoording van de vorige dag (hoofdstuk 22: 8-21). Met alle goed geweten heeft hij reeds toen gewandeld, toen ook hij een ijveraar was voor God, zoals zij het nu nog allen waren (Fil. 3: 6; 2 Tim. 1: 3 Hij heeft het tenminste oprecht gemeend toen hij zich tegen de christelijke gemeente stelde en hij heeft slechts onwetend in ongeloof gehandeld, toen hij een lasteraar en een vervolger was (1 Tim. 1: 13). Maar hij moest, om verder met alle goed geweten voor God te kunnen wandelen, de goddelijke  stem en aanwijzing volgen, toen het  de Heere behaagde Zijn Zoon in hem te openbaren, dat hij die door het evangelie onder de heidenen zou verkondigen. Dat hij dadelijk gehoor gaf en niet met vlees en bloed daarover te rade ging (Gal. 1: 16), was een vrucht van zijn  oprechtheid  en  waarheidsliefde.  Vroeger,  zo  kan  zijn  mening  met  weinige  woorden worden wedergegeven, bestuurde die God van Israël zijn leven, die door de stem van degenen die op Mozes’ stoel gezeten waren, tot hem sprak; en toen was het, wat zijn moord blazen en dreigen  tegen  de  discipelen  van  de  Heere  aangaat,  niet  goed  met  hem gesteld;  maar  nu bestuurt hem die God, die door Zijn stem van de hemel voor Damascus, door zijn bevestigde knecht  Ananias in die stad en door de verschijning in de tempel te Jeruzalem hem heeft teruggehaald van de weg van het verderf en verlicht heeft met het licht van de levenden. En dan is het zeker anders met hem gesteld dan met zijn vroegere geloofsgenoten, die nog heden de  Heilige  Geest  weerstreven.  Paulus  hoeft  deze  gedachten  slechts  aan  te  geven  of  de hogepriester, die op een zetel onder de gewone medeleden van de hoge raad zit, begrijpt hem dadelijk. Hij laat hem, terwijl hij nu zijn waardigheid als Nasi laat gelden, hoewel hij die voor dit gerechtsgeding neer heeft gelegd, op de mond slaan. Hij mag niet spreken, zolang hij nog niet gevraagd is; hij mag echter het allerminst op die wijze spreken dat hij zich tot een rechter over het geweten van zijn rechters opwerpt. Dit gedrag van Ananias is geheel overeenkomstig zijn karakter als Sadduceeër Joh 11: 49. Ook in de Rabbijnse traditie is hij berucht om zijn brutale en geweldadige aard, waarbij nog een onverzadelijke hebzucht kwam, zodat hij bijv. onder  de landvoogd Albinus (van 62-64 n.  Chr.)  toen hij reeds sedert  het  jaar  59  geen hogepriester meer was, voor zijn knechten bij de priesters de tienden van de dorsvloeren liet wegnemen, zoals hij in het algemeen met die bloedzuiger geheel en al gemene zaak maakte. Het is dus geenszins, zoals in de regel de uitleggers menen, hartstochtelijke opgewondenheid over de slag, die bij ontving, wanneer de apostel Ananias het woord in vs. 3 toeroept, maar het is de Heere door Zijn Geest, die hem tot dergelijke woorden dringt. Het bestraffende woord van Christus in MATTHEUS. 23: 27 en het woord van de bedreiging: "God zal u slaan" is een profetisch woord, dat enige jaren later ook vervuld is. Op 17 aug. van het jaar 66 toch, toen de zoon van die Judas uit Galilea, die in hoofdstuk 5: 37 genoemd is, in opstand kwam (Aanm. II d. 4), werd Ananias uit zijn schuilhoek in de waterleiding van een paleis voor de dag gehaald en door de opstandelingen vermoord. Toen werden op duidelijke wijze de  bedreigingen  van  Gods  woord  in  Ps.  82  tegen  dergelijke  onrechtvaardige,  tirannieke rechters in de gemeente van God aan hem vervuld. Hij toch was in bijzonder sterke mate één

van die. Om nu dat woord van de bedreiging op hem persoonlijk toe te passen en de algemene vloek tot een individuele voor hem te maken door het uitspreken van een last die op hem wordt gelegd en hem ten dode zal leiden (Jes. 13: 1), daartoe ontvangt Paulus hier, acht jaar voordat zijn woord vervuld werd, de roeping als profeet, waarom hij ook zijn woord niet kleedt in de vorm van een wens, maar het voordraagt als voorzeggende aankondiging Hij richt die tot degene uit de hoge raad, die zonder enige reden of oorzaak hem heeft laten slaan, in wie dus de tirannieke willekeur en gewetenloze onderdrukking van de geringen en armen door deze "goden en kinderen van de Allerhoogsten" (Ps. 82: 6) duidelijk belichaamd is. Als hij nu dadelijk weet dat in deze tijd Ananias het hogepriesterschap bekleedt, dan heeft hij toch zeker  deze  Ananias  niet  persoonlijk  gekend.  Sedert  22  jaar  zijn  toch  zijn  persoonlijke betrekkingen tot de leden van het hogepriesterlijk geslacht en van de hoge raad te Jeruzalem afgebroken en al is hij nu in deze tijd vier maal te Jeruzalem geweest (hoofdstuk 9: 26vv; 12: 25; 15: 2vv. ; 18: 22 en al heeft hij daar de tempel ook meermalen bezocht, zo moeten daarvan  toch  de  beide  eerste  keren  worden  afgetrokken,  omdat  Ananias  toch  nog  geen hogepriester  was;  bij de  derde  en  vierde  keer  heeft  hij de  hogepriester  zeker  niet  in  de waarneming van zijn ambt leren kennen, daar dit alleen in de voorhof van de priesters en hoofdzakelijk op de groten Verzoendag plaats had. En waaruit zou hij nu bij dit verhoor afleiden dat hij in de persoon, met wie hij te doen had, de hogepriester voor zich had? Hij kenmerkte zich noch door de hogepriesterlijke kleding als degene, die het hogepriesterschap in  het  godsdienstige  bezit,  want  deze  werd  alleen  voor  feestelijke  gelegenheden  uit  de bewaarplaats  gehaald  en  niet,  zoals  velen  veronderstellen  ook  bij  raadsvergaderingen gedragen. Evenmin wees hem zijn zitplaats in de raadsvergadering  als de drager van het hogepriesterschap in besturende zin Lu 3: 2 als de Nasi aan, want de voorzittersstoel nam, zoals  wij  boven  de  gissing  uitspraken,  die  vice-president  in.  Onze  mening  is  een  veel eenvoudiger en betrouwbaarder middel om de moeilijkheid van de door Paulus beweerde onwetendheid weg te nemen dan vele andere pogingen tot verklaring. Van de meest gewone, die reeds bij Augustinus, Luther en Calvijn wordt gevonden, is dat het woord van de apostel een ironische zin heeft (vgl. 2 Kor. 12: 13): "aan hem, die met zo schreeuwend onrecht zijn rechterlijke werkzaamheid begint, kan men het niet zien dat hij de hogepriester van God is; hij heeft zichzelf geheel onkenbaar gemaakt. " Daardoor wordt de volgende zin: "ik zou zo niet gesproken hebben, want er staat geschreven, de overste van uw volk zult gij niet vloeken" verlaagd tot een blote uitvlucht. Nee! Ananias heeft zich niet in morele zin door zijn gedrag voor de apostel onkenbaar gemaakt, maar in lichamelijke zin door het presidium aan een ander op te dragen, omdat hij in deze zaak zijn ambt niet wilde waarnemen. Dit nu komt de zaak van het rijk van God in zo verre ten goede dat Paulus nu, zonder tegen de letter van de wet  te zondigen (Ex. 22: 28), hem in de naam van de Heere  kan vervloeken. Daardoor verklaart de christelijke gemeente zich juridisch vrij van alle verdere gebondenheid aan het Joodse  gerechtshof,  terwijl  de  apostelen  haar  nog  in  hoofdstuk  5:  26vv.  zo  nauwgezet waarnamen, ondanks alle ongerechtigheid die zij daarvan ondervonden en verhief zij zich tot richteres over degenen die deze macht bekleedden, hetgeen eens de heiligen in het algemeen en in veel ruimere omvang is weggelegd (1 Kor. 6: 2v.). Het schelden of vloeken van de apostel  slaat  overigens,  zoals  het  door  hem aangehaalde  woord  van  de  wet  bewijst,  op Ananias niet zozeer wat de godsdienstige zijde van het hogepriesterschap aangaat, als wel op hem als overste. In de Hebreeuwse grondtekst staat namelijk voor "overste" het woord Nasi, waarnaar de vorst of president van de hoge raad zijn titel voerde. Paulus heeft zijn woord uitgesproken  als  het  ware  met  geblinddoekte  ogen;  hij neemt  er  niets  van  terug,  als  de omstanders hem de blinddoek van de ogen nemen, door er hem opmerkzaam op te maken dat hij in de man, die hij uitgescholden heeft, de hogepriester voor zich heeft. Ook beschuldigt hij zich niet van overijling, als hij zich op zijn onwetendheid beroept, het woord blijft staan en alleen wordt gezegd dat het de apostel bij zijn nauwgezette onderwerping onder het gebod

van God niet mogelijk zou zijn geweest zonder die bindsels voor de ogen zijn woord uit te spreken  omtrent  het  ambt  en  de  waardigheid  van  hem,  tegen  wie  hij  heeft  gesproken. Daarvoor wordt het laatste des te meer tot een uitspraak van de Heere zelf. In een zelfde toestand (Joh. 18: 19vv.) wilde eens de Heere die hogepriester niet vervloeken, die het rustig mede aanzag dat zijn dienaar de door hem verhoorde een kaakslag gaf en die daardoor diens daad tot zijn eigen maakte. Toen was het nog de tijd van goddelijke verdraagzaamheid en van christelijk lijden, maar nu was de mate van de genade uitgeput en de christelijke gemeente moet van nu aan steeds meer worden losgemaakt van haar verband met de Joodse synagoge, totdat zij vervolgens acht jaar later geheel uit haar zal worden uitgeleid.

6. En daar Paulus wist dat het ene deel van de raadslieden van de Sadduceeën was en het andere van de Farizeeën, begreep hij dat hij daarvan gebruik kon maken. Door zijn conflict met het hoofd van de eerste partij, waarbij bovendien de toegang tot het hart vanzelf gesloten was, had hij toch nog niet de gehele raad zo tegen zich in het harnas gejaagd, dat het hem niet meer mogelijk zou zijn om het andere deel voor de waarheid van het evangelie te winnen. Hij riep dan met luide stem (Joh. 7: 28, 37) in de raad: Mannen, broeders a) ik ben een Farizeeër, zoon van een Farizeeër (naar betere lezing: een zoon van Farizeeën,) d. i., ik heb de mening en gezindheid van een Farizeeër mij niet pas persoonlijk toegeëigend, maar reeds als een oude familie-overlevering verkregen (2 Tim. 1: 3). Ik word over de hoop en opstanding uit de doden, die in Jezus Christus tot een feit is geworden (hoofdstuk 4: 2) geoordeeld.

a) Hand. 24: 21; 26: 6

7.  En  toen  hij  dit  gesproken  had,  ontstond  er  tweedracht  tussen  de  Farizeeën  en  de Sadduceeën,  zodat  de  ene  partij  tegenover  de  andere  opstond;  en  de  menigte  van  de vergaderden werd verdeeld.

8. a) Want de Sadduceeën zeggen dat er geen opstanding is (MATTHEUS. 22: 23), noch engel, noch geest, noch iets onlichamelijks, zodat de mensen na hun dood niet meer kunnen voortbestaan (Wijsh. 2: 1vv. ; maar de Farizeeën belijden het beide, niet alleen een opstanding van de doden, maar ook een voortbestaan van de ziel, evenals het bestaan van zuivere (meri) geesten.

a) Mark. 12: 18 Luk. 20: 27

9. En er ontstond in de raadskamer een groot geroep; en de schriftgeleerden van de zijde van de Farizeeën stonden op tegen het andere deel, de Sadduceeën en streden,  zeggende: wij vinden geen schuld in deze mens, dat hij tegen dit volk, tegen de wet en tegen deze plaats zou leren (hoofdstuk 21: 28). En indien, wat zijn bekering tot Jezus van Nazareth aangaat, een geest tot hem gesproken heeft, of een engel, zoals hij beweert op de weg naar Damascus een hemelse verschijning gehad te hebben (hoofdstuk 22: 6vv.), laat ons tegen God niet strijden. Daar dat niet alleen mogelijk is, maar ons ook zeer waarschijnlijk voorkomt, willen wij hem om die bekering niet ter verantwoording roepen (hoofdstuk 5: 39).

Die arme Paulus! Nadat hij zijn hele leven door zo vele en boze gerichten van de mensen was gegaan en tenslotte ook zijn leven had ten offer gebracht, wordt hij, nu hij toch een goede strijd gestreden, de loop voleindigd en het geloof behouden heeft en hem de kroon van de rechtvaardigheid  is  weggelegd,  door  de  exegeten  scherp  voor  de  rechtbank  getrokken. Vroeger klaagden zij hem aan, of verdedigden zij hem slecht en nu vinden zij of weer allerlei zwakheden in hem, of proberen de gewaande verkeerdheid te bedekken op een wijze dat hij

van  zijn  apostolische  wijsheid  en  onstrafbaarheid  geheel  wordt  beroofd.  Paulus  in  zijn verdediging (vs. 1) in de rede gevallen, zo wordt bij de ene uitlegger gezegd, slaat de weg in van slimheid en tracht de onrechtvaardige rechters onder elkaar oneens te maken, door het hoofdpunt van het christelijk geloof aan de opstanding van Christus en in het algemeen van de doden als punt van aanklacht op de voorgrond te stellen, terwijl het toch eigenlijk de leer van de apostel over de wet was. Een ander spreekt zijn mening zo uit: met grote tegenwoordigheid van geest en scherpzinnigheid grijpt Paulus, die volgens het eerder gebeurde wist dat hier een heldere en juiste verantwoording, zoals hij die in vs. 1 begonnen was, niet op haar plaats was, een middel aan dat bij de opgewondenheid van de gemoederen des te meer invloed moest uitoefenen. Hij doet dat om de beide hem welbekende partijen van de hoge raad met elkaar in conflict te brengen, door de grootste partij, die van de Farizeeën, tijdelijk voor zijn persoon en zijn zaak gunstig te stemmen. "Meer sluwheid dan braafheid": dat  is nu het einde waarop dergelijke  voorstellingen  uitlopen.  Het  zou  echter  een  slechte  troost  zijn,  als  wij bij iets dergelijks ons ermee wilden tevreden stellen dat het hier geen dogmatisch punt betrof, maar alleen het zedelijk gedrag. Bij hun verkondiging van de christelijke geloofsleer zouden de apostelen wel door de Heilige Geest in alle waarheid zijn geleid, zo beweren niet zelden de schriftverklaarders van de zogenaamde gelovige richting. Wanneer zij daarentegen bij hun voorstelling  van  het  christelijk  geloofsleven  zich  betoonden  als  aan  hun  eigen  geest overgelaten en zich dus betoonden als maar al te zeer bestuurd door de geest van de kinderen van deze wereld, dan moeten wij dat voor lief nemen, van de discipel afscheiden en in plaats daarvan liever op de Meester zien. Tegenover zo’n redenering moeten wij beweren dat wij christenen er zeer slecht aan toe zouden zijn, als wij ook aan de apostelen dergelijke predikers van de gerechtigheid hadden, als in hun tijd de schriftgeleerden en Farizeeën waren, van wie de Heere zegt: "al wat zij u zeggen dat gij onderhouden zult, onderhoudt dat en doet het; maar doet niet naar hun werken. " Zonder twijfel is de christelijke ethiek geen minder gewichtige wetenschap dan de dogmatiek. Onze roeping is om onder een krom en verdraaid geslacht onberispelijk als kinderen van God te wandelen en te schijnen als lichten in deze boze en verduisterde wereld. Daarin zijn zulke moeilijke gevallen dat Christus’ eigen voorbeeld nog geen aanwijzing genoeg geeft voor alle deze. Ook ten opzichte van deze is Christus’ woord van toepassing, dat Hij tot Zijn discipelen zegt (Joh. 14: 12), dat zij in geloof in Hem de werken zouden doen, die Hij had gedaan, ja in sommige opzichten nog grotere dan deze. Zo was bijv. de verhouding van Paulus tegenover het ongelovige volk van de Joden in zoverre nog moeilijker, dat hij daaraan op besliste wijze de roeping moest vervullen, waarvan hij in hoofdstuk 28: 25vv. zegt bepaald het bewustzijn te hebben, die te moeten volbrengen. Nemen wij nu aan dat onze apostel in vs. 3 door een innerlijke drang van de Geest als het ware zichzelf voorbij gesproken en tegen Ananias een woord gezegd heeft dat volgens de wil van de Heere deze moest worden gezegd als van Hem, van de Heere en dat dit alleen kon worden gezegd door een persoonlijkheid die de hogepriester als de overste van het volk ondergeschikt was, als deze op dat ogenblik niet wist dat hij de hogepriester tegenover zich had. De apostel is verder, zodra hij het woord heeft gesproken, door menselijke middelen ingelicht tegen wie hij zijn woord had gericht, om nu, als geplaatst onder de gescholdene, gerechtvaardigd te worden doordat het gebod van God in onwetendheid was overschreden (vs. 5). Zo zullen wij ook bij hetgeen in deze verzen van zijn verder spreken en handelen wordt meegedeeld, het eigen werk van Christus des te minder hoeven te miskennen, wanneer toch Lukas dadelijk in hoofdstuk 1: 1 door de woorden: "hetgeen Jezus begonnen heeft zowel te doen als te leren, " duidelijk genoeg heeft te kennen gegeven dat wij de daden en leer van de apostelen voor de voortzetting en voltooiing van het door Jezus gemaakte begin moeten houden. En inderdaad, wij zouden niet weten hoe de apostel wijzer had kunnen handelen en meer overeenkomstig de bedoelingen van Hem die gekomen is om te zoeken en zalig te maken wat verloren is. Vooral moet  hier  worden  in  aanmerking  genomen  wat  de  Heiland  in  het  bijzonder  voor  Zijn

uitverkoren volk Israël Zich had voorgenomen en beloofd had te doen, om het voor Zijn rijk te  winnen  en  evenals  wij tot  hiertoe  in  de  geschiedenis  van  de  apostelen  profetieën  tot vervulling  zagen  komen,  zo  ontbreekt   het   ook  in  onze  tekst  niet  aan  iets  dat  tot verwezenlijking is gekomen. Wat  is dat  dan? Reeds  bij Joh. 9: 41 Joh 9: 41 hebben wij aangewezen dat het gedrag van hen die bij het Joodse volk de toon aangeven en dat met hun geest   beheersten  en  in  zijn  gezindheid  voorstelden,  de  Farizeeën  en  schriftgeleerden tegenover   de   Heere   Jezus,   zolang   Hij   nog   persoonlijk   onder   hen   getuigde,   niet karakteristieker kan worden voorgesteld dan in Hoogl. 5: 2 en 3 plaats heeft. Daar zegt Sulamith,  die  volgens  betere  verklaring  voor  een  voorstelling  van  Israël  moet  worden gehouden, dat zij met de Zoon van David als bruidegom verloofd is: "Ik sliep, maar mijn hart waakte; de stem van mijn liefste, die klopte, was: "Doe mij open, mijn zuster, mijn vriendin, mijn  duifje,  mijn volmaakte! want  mijn hoofd is vervuld met  dauw, mijn haarlokken met nachtdruppen. Ik heb mijn rok uitgedaan, hoe zal ik hem weer aantrekken? Ik heb mijn voeten gewassen, hoe zal ik ze weer bezoedelen? " Israël vermoedde en voelde het wel, dat God Zijn volk in Jezus Christus bezocht had, dat deze waarlijk de Heiland en Zaligmaker was, die de profeten hadden aangekondigd, de ware Messias. Ook de Farizeeën en schriftgeleerden was een neiging van het hart tot hem niet vreemd, er zijn toch werkelijk later enigen van hen het geloof gehoorzaam geworden (hoofdstuk 6: 7; 15: 5). Wat hen echter voor het grootste deel nog van deze Jezus tegenhield, ja tenslotte tot hardnekkige vijanden en tegenstanders van Hem maakte, dat was aan de ene kant hun tegenzin om uit hun bed op te staan, dat zij door de wet uiterlijk te maken, naar hun vlees hadden gepast gemaakt, evenals men voor de nachtrust zijn kleren aflegt. Zij hadden geen lust om zich te laten bekeren door "de Leraar van God gekomen" en gezindheid en geweten voor het geestelijk verstaan van Gods geboden te laten scherpen  (MATTHEUS.  5:  20vv.).  Aan  de  andere  kant  was  het  hun  eigengerechtigheid, waarin zij dachten dat zij door het waarnemen van allerlei uiterlijke instellingen en door het volbrengen van velerlei werken van godzaligheid (MATTHEUS. 6: 1vv. Mark. 7: 1vv.) hun voeten  hadden  gewassen,  zodat  zij de  overgave  aan  een  Heiland  van  zondaren,  die  ook tollenaars en hoeren tot Zijn discipelen en discipelinnen aannam, voor een weer bezoedelen van de voeten aanzagen. Verder lezen wij in Hoogl. 5: 4 en 5 : "Mijn liefste trok zijn hand door het gat van de deur (door de opening, die zich in het bovenste deel van de deur bevond, om naar het slot te grijpen, de grendel van binnen terug te schuiven en zich zo met geweld de toegang te verschaffen) en mijn binnenste werd ontroerd door hem (omdat ik merkte dat het nu  tot  een  gewichtige,  onafwijsbare  beslissing  moest  komen).  Ik  stond  op  (mijn  eerste weigering half gewillig half onwillig opgevende) om mijn liefste open te doen. " Wie ziet niet dat dit bedrijf van het grote drama in zijn laatste toneel nu aanwezig is en wordt afgespeeld, nu Paulus in de hoge raad uitroept: "Mannen broeders, ik ben een Farizeeër, een zoon van Farizeeën;  ik  word  over  de  hoop  van  de  opstanding  uit  de  doden  geoordeeld!  "  en  de Farizeeën werkelijk zijn partij kiezen? Ja met dit roepen van de apostel strekt de vriend Jezus Christus inderdaad (vgl. hoofdstuk 26: 27) Zijn hand door het gat van de deur en het roepen treft ook het hart, waarop het gemunt is. Als de schriftgeleerden, het gedeelte dat de Farizeeën uitmaakten, zich van hun zetels verheffen, van de Sadduceeën zich afzonderen en zeggen: "wij vinden geen kwaad in deze mens en indien een geest tot hem gesproken heeft, of een engel, laat ons tegen God niet strijden, " wordt waarheid wat wij lazen: "mijn binnenste werd ontroerd door hem: ik stond op om mijn liefste open te doen. " Het was echter te weinig wat dit  gedeelte  in  zijn  strijden  tegen  het  andere  zei,  te  weinig  voor  het  grote,  beslissende ogenblik en te weinig met het oog op de tegenstand, die meer dan 31 jaar tegenover de Vriend had bestaan en met Zijn verhoging aan het kruis en de vervolging van Zijn gemeente sterker was geworden. Zij hadden niet alleen moeten betuigen dat zij niets kwaads in deze mens vonden, niet alleen de mogelijkheid moeten toegeven van een verschijning, hem door  een geest of engel ten deel gevallen, zij hadden moeten betuigen dat die man rechtvaardig en goed

had gehandeld en zijn voorbeeld moeten volgen door de Zoon van God, die aan Paulus was verschenen, op deze krachtig overtuigende taal ten antwoord te geven (Jer. 20: 7): "Heere! Gij hebt  mij overtuigd  en  ik  ben  overtuigd  geworden.  Gij zijt  mij te  sterk  geweest  en  hebt overwonnen. " Maar dit willen zij niet; zij willen in hun verhouding tot Jezus en Zijn zaak altijd nog enigszins consequent blijven, zoals het zichzelf gelijk blijven tegenover de Heere in het algemeen de ban is die de duivel dan op het hart van de mensen legt, wanneer hij het spel reeds zo goed als verloren heeft en nu toch nog als overwinnaar staande blijft. "Ik deed mijn liefste open, maar mijn liefste was geweken, hij was doorgegaan, " zo lezen wij in Hoogl. 5: 6 en 7 aan het slot van de dichterlijke profetie: "Mijn ziel ging uit (het lichaam, d. i. ik schrok tot de dood toe) vanwege zijn spreken (omdat hij met mij had gesproken en ik hem niet naar zijn wil had opengedaan). Ik zocht hem (nu daarbuiten), maar ik vond hem niet, ik riep hem, doch hij antwoordde mij niet. De wachters, die de stad rondgingen, vonden mij; zij sloegen mij, zij verwondden mij; de wachters op de muren namen mijn sluier van mij. " Dat is Israël’s lot, dat het zich door dat niet erkennen van dit laatste opzoeken zich heeft berokkend. De vriend was reeds weg, toen in het Jaar 62 dat Paasfeest, waarvan Hegesippus ons bij Eusebius vertelt (Aanm. II b. d.) in een christelijk feest scheen te zullen veranderen en dus Sulamith werkelijk de deur opendeed. Hij was met de wegvoering van Paulus naar Rome (hoofdstuk 27 en 28) nu definitief tot de heidenen gegaan, Israël zocht nu zijn vriend, maar hij antwoordde niet (Joh. 7: 33v. ; 8: 21). In plaats van deze vriend verhief zich weer een Sadduceeër, de hogepriester Annas II en stortte Jakobus II van het dak van de tempel, om hem vervolgens tussen de tempel en het altaar te laten doodslaan en de wijzer op het uurwerk naar het cijfer te voeren, dat de Heiland als begin van het oordeel had aangewezen (Matth. 23: 35). In die tijd van acht jaar, dat het oordeel werd volvoerd, hebben echter de hoeders het volk vele wonden geslagen en bij de verwoesting van stad en tempel hebben zij het de sluijer ontnomen. Dat wij door deze opvatting van het optreden van de apostel daaraan de waardering hebben gegeven, zoals die naar de wil van de Heere werkelijk moet worden gegeven, daarvoor spreekt de inhoud van het volgende 11e vers Zou Christus wel die nacht aan Paulus zijn verschenen, Zich aan hem als degene die hem bijstond, hebben doen kennen, hem wel als Zijn getuige te Jeruzalem hebben erkend  en tot  Zijn getuige ook  te Rome hebben geroepen,  indien zijn gedrag in deze tekst zo moet worden beoordeeld als de boven aangehaalde uitspraken van beroemde schriftverklaarders dat doen? Doch er zijn ook wel anderen, die bij hun verklaring standvastiger te werk gaan.

Paulus  riep  dat  woord  niet  te  midden  van  de  raadsvergadering  om  in  de  scheiding  van Farizeeën  en  Sadduceeën  een  uitweg  voor  zichzelf  te  vinden,  maar  om  het  onmogelijke verbond tussen rechtzinnigen en ketters te verbreken en zijn leer van de belijdenis van Israëls hoop voor ogen te stellen. Als Joods man was hij ook nu nog een Farizeeër, een zoon van Farizeeën, wel niet meer de oude, die jaagde naar de gerechtigheid uit de werken van de wet, maar wel de dienaar van de God van zijn vaderen in geloof aan het woord dat aan Israël is toevertrouwd en in de hoop, die de Farizeeën verwachten; was het hen nu ernstig gemeend met hun belijdenis, dan moeten zij overtuigd worden dat zij tot de prediker van de opgestane Christus behoorden, niet bij de loocheners van hun hoop. Maar helaas het verdere van de geschiedenis wijst aan dat het slechts een vluchtige opwelling was van de partijschap, die de farizeese overste bewoog een woord ten gunste van de apostel te spreken. Zij waren er meer op bedacht om hun boosheid tegenover de Sadduceeën te openbaren dan om tot zichzelf in te keren en hun afval van God te zien in gemeenschap met misdadige ketters, die noch aan opstanding, noch aan engelen, noch aan geesten in het algemeen enig geloof hechten, daar hun God, hun buik en hun kerk de vergankelijke wereld was. De gedeeltelijke waarheid die zij beleden, had voor hen alleen enige betekenis, omdat zij, de geprezen Farizeeën, het waren die dit artikel onder hun leerstellingen hadden - liefde tot de waarheid hadden zij niet.

Had Paulus een uiterlijk zedelijk recht om van het diep ingrijpend onderscheid dat hem van de Farizeeën scheidde, hier af te zien? Was de tegenstelling tussen Sadduceïsme en Farizeïsme zo radikaal en absoluut dat de tegenstelling tussen Farizeïsme en christendom in vergelijking met de andere slechts als ondergeschikt voorkwam, dat zolang men met het eerste te doen had, onder zekere omstandigheden buiten aanmerking mocht blijven? Wij kunnen op deze vraag met een bepaald en zeker ja antwoorden. Het Sadduceïsme was het besliste ongeloof, zoals zich dat op de bodem van het Jodendom had gevormd, het Farizeïsme was geloof, al was het ook een ziekelijk geloof, al was waarheid en dwaling daarbij dooreen gemengd. De grondstellingen en aanknopingspunten waren toch nog aanwezig, waaraan zich een toenemen in  kennis  van  de  waarheid  kan  verbinden.  In  de  achting  voor  wet  en  profetie  was  de mogelijkheid gegeven om door wet en profetie nog tot Christus geleid te worden; met het geloof in de opwekking van de doden in het  algemeen was de mogelijkheid daarvan een erkentenis van Jezus’ opstanding.

Paulus behoorde tot de Farizeeën niet alleen door zijn ontwikkeling en zijn verleden, maar ook door zijn tegenwoordig standpunt van het geloof, in zoverre hij tegenover de sadduceese frivoliteit  de  autoriteit  van  de  goddelijke  wet  en  het  geloof aan  de  opstanding  met  hen vasthield. Dat  was de bodem, waarop hij nog tegelijk met hen stond en waarvan hij hen verder het evangelie wilde inleiden. De hoop van de vaderen, vervuld in de verschijning van Christus en de opstanding uit de doden, bezegeld door de opstanding van Christus, dat waren werkelijk de beide hoofdthema’s van Paulus’ prediking.

Maar gaf Paulus geen aanleiding tot de verregaande tweedracht in de raad en is zijn gedrag ook  ten  opzichte  van  de  hogepriester  wel  te  rechtvaardigen?  Wij  erkennen,  hij  had  in navolging van de Heer kunnen zeggen: Indien ik kwalijk gesproken heb, zo betuig van het kwade en indien wel, waarom beveelt gij mij te slaan? Maar wij durven hem daarom niet te veroordelen. Hier handelde geen dienaar, maar één van de rechters. Dit veroorzaakte vooral de rechtmatige verontwaardiging van Paulus. Dit deed hem in zijn karakter als gezant van de Heere, de huichelaar Gods rechtvaardige vergelding aankondigen. Dat het een hogepriester was, wist hij niet. Wij moeten dit op zijn woord geloven. Hij kon het ook waarlijk niet uit zijn handelwijze opmaken. Ananias zal zich in deze vergadering, die onder toezicht van Lysias werd gehouden, door niets van de andere leden van de Raad onderscheiden hebben. Ook toonde Paulus door het antwoord dat hij gaf aan hem die hem zei: scheldt gij de hogepriester van God uit? dat hij meester was gebleven van zichzelf. En heeft niet de Heer zelf Zich even sterk tegen de huichelachtige schriftgeleerden en Farizeeën uitgelaten? Maar die uitroep: Ik ben een Farizeeër, een afstammeling van Farizeeën, over de hoop en opstanding word ik veroordeeld? Maar was het dan geen waarheid? Hadden de Sadduceeën niet vanaf het begin zich verzet tegen de prediking van de apostelen, omdat zij in Jezus de opstanding uit de doden verkondigden. Mocht Paulus niet nog een poging beproeven om, daar hij bij de Sadduceeën niets  kon  uitwerken,  bij de  Farizeeën  zijn  zaak  te  bepleiten.  Begon  hij daartoe  niet  met wijsheid  aan  een  hoofdwaarheid,  waarin  hij  het  met  hen  eens  was?  En  mogen  wij  niet aannemen dat hij, van die waarheid uitgaande, zijn prediking nader zou hebben ontwikkeld, indien hij niet door de redeloze woede van de raad daarin was verhinderd? Nee, wij vinden ook hier niets berispelijks. Wij bewonderen zijn wijsheid, zijn tegenwoordigheid van geest en erkennen dat hij ook hier met een goed geweten voor God heeft gewandeld. Dat had hij gedaan vóór zijn bekering, dat deed hij ook na zijn bekering. Hiervan was hij zich bewust. Dat kon hij met vrijmoedigheid voor de raad verklaren.

10. En toen er grote tweedracht, oproer van de ene partij tegen de andere, ontstaan was, zodat elk van die beiden de apostel tot  zich trok,  de  Sadduceeën om hem te mishandelen,  de

Farizeeën om hem aan hun handen te ontrukken, werd deoverste bezorgd. Hij vreesde dat Paulus door hen verscheurd werd en gebood daarom door middel van de ordonnans, die hij bij zich had en die hij nu naar de burcht Antonia tot de militaire kazerne zond, dat het krijgsvolk zou afkomen naar de raadzaal en hem met geweld, daar zij hem niet vrijwillig lieten gaan, uit het midden van hen wegrukken en naar de legerplaats (hoofdst. 21: 34, 37; 22: 24) brengen.

Een schandelijke gebeurtenis in de hoge raad, in het  hoogste geestelijke collegie van het Joodse  volk!  Een  ware  roversynode!  Wat  een  gedachte  moet  de  heidense  bevelhebber gekregen  hebben  van  deze  geestelijke  waardigheidsbekleders  en  van  hun  godsdienst! Tantaene animis coelestibus irae: zijn ook hemelse gemoederen tot zo’n toorn in staat? Zo zal hij wellicht met een Romeinsen dichter bij zichzelf hebben gevraagd, evenals het nog heden de opmerkzame heidenen moet gaan, als zij zien hoe de christenen in godsdienstijver elkaar verscheuren.

Nadat het Sanhedrin van zijn goddelijke standplaats met zoveel schande was neergevallen, kan het zichzelf steeds meer vernietigen; er kan niet anders overblijven dan het verwachten van het vuur van de goddelijke wraak. Maar op het ogenblik dat het Sanhedrin als het hoofd van de Israëlitische inrichting zich vertoont als overgegeven aan het openlijke oordeel van God, wordt het Romeinse rijk, waarvan wij de overste met zijn manschappen als het werktuig moeten  aanzien,  als  het  organisme  voorgesteld  en  geheiligd,  waarvan  God  zich  voor  de verdere ontwikkeling van Zijn rijk op aarde wil bedienen.

11.  En  in  de  volgende  nacht  stond  de  Heere  bij  hem  in  een  droomgezicht,  of  in  een nachtgezicht, zoals in hoofdst. 18: 9 Openb. 1: 10vv., en zei: Heb goede moed, Paulus! Want zoals gij te Jeruzalem van Mij getuigd hebt, zo moet gij ook te Rome, waarheen zich uw verlangen uitstrekt (hoofdst. 19: 21), getuigen.

De Heere schenkt hem een dubbele troost. Wat Hij te Jeruzalem gedaan en gesproken heeft, van  zijn  Pinkstertocht  in  de  tempel  met  de  vier  Nazireeërs  tot  aan  het  woord  van  de opstanding uit de doden voor de hoge raad is een getuigenis van Jezus geweest en de Heere legt  daarop  het  zegel.  Maar  de  vrede,  waarmee  hij  de  Joden  begroette,  moet  tot  hem wederkeren en hem er zeker van doen zijn dat hij te Jeruzalem zijn ambt, voor God een liefelijke reuk, heeft voleindigd en voor morgen zal de Heere zorgen. Wat Paulus zich dan verder een jaar geleden in Efeze voorstelde, moet tot werkelijkheid komen, niemand kan het tegenhouden. Ja, de gevangenschap in de Romeinse legerplaats is reeds het begin van het einde: "gij moet ook te Rome getuigen. "

Zoals aan de apostel zijn gevangenneming te Jeruzalem vooraf was geopenbaard, zo wordt ook, nu deze is gekomen, het verdere hem meegedeeld, dat hij naar Rome zal komen om ook daar de Heere te verkondigen.

Vanaf nu richten de Handelingen van de Apostelen zich op het apostolisch getuigenis dat Paulus te Rome zal afleggen. Als de voorstanders van Petrus’ pausdom zoiets ook maar voor de helft omtrent Petrus geschreven vonden, wat zouden zij trots daarop zijn.

Heerlijke vertroosting! De grootste die er is: de toespraak, de bemoediging van de Heer zelf en Zijn goedkeuring van Paulus’ getuigenis en de aanwijzing van het uiterste, maar ook het hoogste punt van zijn zending: Rome. Wel heeft de Heere Zijn woord aan Ananias (Hand. 9: 15 ten opzichte van Paulus volkomen bevestigd: "deze is mij een uitverkoren vat, om Mijn naam uit te dragen voor de heidenen en de koningen en de kinderen van Israël. De Heere

verzweeg hem echter langs welke weg Paulus te Rome zou komen. Dit zou de toekomst hem leren. Het is genoeg dat de begeerte van Paulus’ hart hem thans door de Heere zelf als een doel, dat zeker bereikt zou worden, werd voorgesteld.

Kan het  anders of Paulus’ diep  gevoelige ziel is door  al het  gebeurde doorwond  op  de pijnlijkste plaats en zijn beneveld oog staart bekommerd op de donkere toekomst? Moet het zó gaan, dan staat wel het ergste te wachten en de vurigste wens van zijn leven om eindelijk ook Rome te zien, dreigt nooit in vervulling te gaan. In de volste zin van het woord is het hier: "van buiten strijd, van binnen vrees, " en terwijl alles rondom hem in rustige slaap ligt verzonken, is voor Paulus het nachtelijk uur een uur van verborgen strijd. Daar wordt hij door de  trouwe  Heer  juist  op  het  goede  moment  verrast  met  een  afzonderlijke  verschijning, waarvan wij vruchteloos vragen of zij in, dan wel buiten het lichaam geschied, in dromende of  in  wakende  toestand  is  waargenomen;  maar  waaraan  wij  terstond  de  barmhartige Hogepriester herkennen, die medelijden heeft met de zwakheid van de Zijnen. Leest Hij in het oog van de apostel de moeite, Hij verkwikt hem door dat vriendelijk: "Heb goede moed, " dat Hij in de dagen van Zijn vlees zo vaak aan nederigen en zwakken deed horen en grijpt als het ware nogmaals een zinkende Petrus, waar hij wankelt op de donkere zee. Hij sterkt hem door het zegel van Zijn goedkeuring te hechten aan het getuigenis dat door Paulus te Jeruzalem afgelegd was en van welke waarde moest hem deze goedkeuring zijn, juist na de grievende wijze waarop dit getuigenis door de Joden was ontvangen. Hij belooft hem dat hij werkelijk zijn vurigste wens zal vervuld zien en door welke diepe en donkere wegen ook, naar dat vurig gewenste Rome geleid zal worden, om ook daar te doen wat hij te Jeruzalem deed. En door dat alles vormt en heiligt Hij Zijn Paulus al meer tot hetgeen deze is geroepen te zijn, "een uitverkoren vat om de naam van de Heere uit te dragen voor de heidenen en de koningen en de kinderen van Israël. " Voorwaar, ook hier had Paulus, zoals nog in zijn laatste  brief, kunnen roemen:  "de Heere heeft  mij bekrachtigd. " Ook hier heeft  Jezus Zijn troostrijke belofte vervuld: "Ik zal u geen wezen laten, Ik kom weer tot u! "

c.  Vs.  12-35 De dag daarop  maken veertig Joodse ijveraars in overeenstemming  met  de hogepriester en de sadduceese partij van de hoge raad een samenzwering tegen het leven van de apostel. De Romeinse overste, nog tijdig door een neef van Paulus die te Jeruzalem woont, met het plan bekend geworden, zendt de gevangene nog in diezelfde nacht onder sterk militair geleide, voorzien van een brief waarin de toestand van de zaak en Paulus’ onschuld wordt meegedeeld,  naar  Cesarea tot  de landvoogd  Felix (van 53-60  n.  Chr.).  Deze bewaart  de apostel voorlopig in het rechtshuis, totdat zijn aanklagers zouden komen en het proces zou kunnen beginnen.

12. a) En toen het dag geworden was, dus vrijdag 19 mei, maakten sommigen van de Joden (vs. 13), wellicht van die uit Azië, (hoofdst. 21: 27vv.) een samenzwering en vervloekten zichzelf, zeggende dat zij niet zouden eten of drinken, voordat zij Paulus zouden gedood hebben.

a) Hand. 23: 21, 30

13. En zij, die Zeloten, van wie er toen zeer veel in het Joodse land waren (hoofdst. 21: 38), waren meer dan veertig, die deze eed samen afgelegd hadden.

14.  Zij gingen tot  de overpriesters en de ouderlingen, die tot  de partij van de Farizeeën behoorden (hoofdst. 4: 1) en zeiden: Wij hebben onszelf met vervloeking vervloekt, zodat een

vloek op ons zou liggen, indien wij onze gelofte braken, niets te zullen nuttigen (hoofdst. 10: 10; 20: 11), totdat wij Paulus zullen gedood hebben.

15. Gij dan, laat de overste enerzijds weten dat de raad in zijn geheel moet samenkomen, anderzijds dat hij, de overste, hem morgen naar u moet brengen, alsof gij naderekennis wilde nemen van zijn zaken; en wij zijn bereid hem onderweg door middel van verborgen gehouden dolken om te brengen, voordat hij bij u komt, zodat gij volstrekt niets meer met hem te doen zult hebben.

Op de nacht waarin de Heere bij Paulus stond en hem troostte, volgde een dag waarop de Joden  met  nieuwe  aanslagen  van  boosheid  ontwaakten  (Micha  2:  1).  Zij  verborgen  hun boosheid voor de hoge raad niet en roemden in hun zonde, wel wetende dat de oversten hun moordaanslag voor godsdienst zouden houden.

Samenzweringen tot sluipmoord kwamen in die tijd menigvuldig genoeg in Juda voor (Aanm. II.  d.  I.).  Deze  veertig  mannen  nu  doen  zichzelf  in  een  goddeloze  ban  om  de  man  te vernietigen die in Rom. 9: 2 uit grote liefde tot zijn volk de wens uitspreekt in de plaats van de Joden zelf van Christus verbannen te zijn. Overigens werden volgens de mening van de rabbijnen dergelijke eden alleen voor verbindend gehouden als de uitvoering van het beloofde niet  later  onmogelijk  bleek  te  zijn.  In  zo’n  geval  kon  men  van  zijn  eed  weer  worden ontbonden

Die fanatieken zullen zich dus later wel niet hebben laten doodhongeren; dat zij dit niet nodig zouden hebben, wisten zij vooruit; toch meenden zij dat hun plan zeker volstrekt niet zou kunnen mislopen.

Naar menselijke berekening was het ook bijna een onmogelijkheid dat niet één van de veertig, die zich vast verbonden hadden dat te doen, het plan ten uitvoer zou kunnen brengen.

Door deze nieuwe verharding en toegenomen boosheid heeft Israël het gericht verdiend dat de bode  van  het  heil  zich  met  zijn  boodschap  van  de  zaligheid  van  het  centrum  van  de Jodenwereld naar het centrum van de heidenwereld keert. Maar zij hebben ook deze grote verandering zelf teweeggebracht, want hun voornemen tot het vermoorden van Paulus geeft aanleiding dat Paulus naar Cesarea en vervolgens naar Rome wordt gebracht.

16. En toen de zoon van Paulus’ zuster, die te Jeruzalem woonde Ac 9: 2, van deze hinderlaag gehoord had, daar de samengezworenen, in plaats van hun plan geheim te houden, zich vóór de tijd op hun werk beroemden, kwam hij daar en ging in de legerplaats op de burcht Antonia en boodschapte het Paulus. Men had hem de toegang op zijn verzoek dadelijk toegestaan (hoofdst. 24: 23), omdat men Paulus van geen misdaad had kunnen beschuldigen.

Dergelijke aanslagen blijven zelden verborgen. Door één of andere hier niet opgetekende weg blijft het plan tussen de moordenaars en een gedeelte van de raad nader overlegd (vs. 14, 15), niet geheim (Jer. 23: 24 Ps. 7: 15). Het komt althans ter ore van een nabestaande van Paulus zelf, de jeugdige zoon van een zuster van de apostel, buiten alle twijfel geen geloofsgenoot, maar enkel bloedverwant, in elk geval van dergelijke gruwel afkerig en voor de inspraak van de natuur gevoelig.

17. En toen Paulus de ontdekking had vernomen, riep hij één van de hoofdmannen over honderd, onder wiens opzicht hij geplaatst was, tot zich en zei: Breng deze jongeman naar de overste, want hij heeft hem wat te boodschappen.

Paulus heeft God niet verzocht door te denken: "wat gaat mij dat gepraat aan, jongmens! God zal mij zonder  uw  hulp  wel  in  Rome brengen! " Zijn geloof zag integendeel ook  in de natuurlijke middelen wonderbare wegen en in de jongeling een engel van God, die hem op zijn weg moest behoeden.

Paulus is thans evenzeer bereid om te leven, als hij vroeger bereid was om te sterven en met kalme omzichtigheid zoekt hij de bescherming van de overste, die hem in militaire bewaring hield. Een bede richt hij niet tot hem - doet hij wat zijn ambt meebracht, dan zal de wil van de Heere geschieden! Zie, hoe eendrachtig bij Paulus het vertrouwen op God en het gebruiken van   gewone   middelen   samenwonen   (vgl.   hoofdstuk   9:   25).   Hij   is   volkomen   het tegenovergestelde van een dweper. Luther is daarin ook aan hem gelijk; hij ging bij nacht door een geheim poortje uit de stad Augsburg (na zijn gesprek met Cajetanus op 20 oktober 1518)  om  te  vluchten  en  acht  mijlen  ver  te  rijden,  totdat  hij  in  een  veilig  verblijf  was gekomen.

Ofschoon Paulus op goddelijk gezag de meest beslissende verzekering had dat hij behouden zou  worden,   wist   hij  tevens  dat   de  goddelijke   Voorzienigheid  door  verstandige  en voorzichtige middelen werkt en dat, indien hij verzuimde de middelen te gebruiken die in zijn macht waren, hij ook niet verwachten kon dat Gods Voorzienigheid voor hem werken. Hij die zichzelf niet wil helpen naar de middelen en de vermogens die hij bezit, heeft noch reden noch openbaring om hem te verzekeren dat hij enige hulp van God zal ontvangen.

18. Deze dan nam hem mee zonder zich met de zaak in te laten, die hem ook niet aanging en bracht hem tot de overste en zei: Paulus, de gevangene Ac 22: 30 heeft mij tot zich geroepen en verzocht deze jongeling tot u te brengen, die u wat heeft te zeggen.

19. De overste nu nam hem bij de hand, om hem door een vertrouwelijke behandeling moed te geven tot openbaring van zijn geheim. Hij ging met hem terzijde en vroeg: Wat is het dat gij mij hebt te boodschappen?

20. En hij zei: De Joden zijn overeengekomen om van u te begeren dat u Paulus morgen naar de raad zou brengen, alsof zij iets van hem nader moesten onderzoeken.

21. Doch geloof hun niet, want meer dan veertig mannen uit hun midden loeren op hem en hebben zichzelf met een vervloeking verbonden te eten noch te drinken, totdat zij hem zullen omgebracht hebben. Zij zijn van plan dat te doen op de weg naar de raadzaal en zij staan nu klaar en wachten slechts op uw toezegging, dat gij zult toestaan wat zij van u begeren en hun voornemen te volbrengen, als gij het doet.

Paulus  wordt  in  de  Romeinse  militaire  kazerne  meer  als  een  beschermeling  dan  als  een misdadiger behandeld. De tegenstelling tussen de legerplaats van Israël en de legerplaats van de heidenen is duidelijk  zichtbaar.  Daar  is  alle  orde verbroken,  zodat  de hoge raad  met samenzweerders  en  bandieten  gemene  zaak  maakt;  hier  is  daarentegen  alles  geordend  en geregeld. Daar spant de wanorde tot verderf van de apostel haar laatste kracht in, hier zijn alle leden van het militaire organisatie tot zijn dienst en ter zijner bescherming gereed. En terwijl daar  de  sterkste  inspanning  tevergeefs  is,  lukte  hier  wat  men  doet.  Houden  wij  dit

gezichtspunt vast, dan zullen wij begrijpen waarom Lukas deze gebeurtenissen zo uitvoerig bericht. Hij wil ons hier de streng militaire discipline en het Romeinse rechtsgevoel voor ogen houden, die nu dienstbaar moeten worden aan het rijk van God.

De  samenzwering  van  de  veertig  mannen  was  tevens  indirect  een  samenzwering  tot tegenstand tegen het Romeinse gezag; daarom moest de Romeinse overste, die wij tot hiertoe reeds  hebben  leren  kennen  als  een  behoedzaam  man,  des  te  eerder  geneigd  zijn  om  te voorkomen dat het gebeurde.

22. De overste dan liet de jongeling gaan en gebood hem: zeg niemand voort dat gij mij dit geopenbaard hebt, opdat de samenzweerders niet misschien, als zij vernamen dat hun aanslag ontdekt was, nog een ander middel tot volvoering daarvan zouden verzinnen.

23. Verder voelde hij zich verplicht om zijn maatregelen te nemen, om op elke aanval die zou kunnen plaatshebben, voorbereid te zijn, daar toch het hele Joodse land vol was van rovers en bandieten,  van  wie  de  samengezworen  zich  gemakkelijk  door  geld  hulp  zouden  kunnen verschaffen. Daarom liet hij een tweetal hoofdmannen over honderd tot zich roepen en zei: Maakt tweehonderd soldaten van de zware infanterie gereed, opdat zij naar Cesarea trekken en zeventig ruiters en tweehonderd schutters, slingeraars met werpspiesen, tegen het derde uur van de nacht, d. i. tegen 9 uur ‘s avonds, bij het eindigen van de eerste nachtwake Mr 13: 37.

24. En laat ze zadelbeesten, transportpaarden, voorbrengen, opdat zij Paulus daarop zetten en behouden overbrengen naar de stadhouder Felix ("Uit 2: 20" en Aanm. II d. t.).

Eer  aan  Uw  naam,  o  God  van  macht  en  genade!  Hoewel  de  gevaren  die  uw  kinderen omringen, vele zijn, ontbreken U nooit de middelen hen te bevrijden. En indien die er niet waren, kon gij Uw apostel door wonderen hebben bewaard. Hoe veilig is Uw volk te midden van de grootste gevaren! En hoe gelukkig onder de schaduw van Uw vleugelen! Als wij in U, Heere, geloven, zullen wij en de onzen zeker bewaard worden voor ieder kwaad en bewaard worden voor Uw eeuwig Koninkrijk. Hemelse Vader, geef ons door Uw Heilige Geest, voor de zaak van Christus, dat heerlijk geloof.

God heeft middelen voor ieder werk. De natuurlijke bekwaamheden en zedelijke deugden van de heidenen hebben dikwijls moeten dienen tot bescherming van Zijn vervolgde dienaren. De wereld kan dikwijls onderscheiden tussen de ongeveinsde trouw van oprechte gelovigen en de ijver van valse belijders, alhoewel zij de leerstellige principes niet opmerkt of verstaat. Alle harten zijn in Gods hand en zij zijn gezegend, die op Hem vertrouwen.

Deze Ananias was een wreed,  eergierig,  hebzuchtig  man.  Hij  was hogepriester  onder  de voorganger van de landvoogd Felix Quadratus, die hem geboeid naar Rome zond, waar hij op voorspraak van Agrippa de jongere werd losgelaten. Korte tijd bekleedde hij zijn ambt. In de aanvang van de Joodse oorlog kwam hij onder de handen van de Sicariërs om het leven.

25. En nadat hij zo voor een veilig geleide had gezorgd, schreef hij ook een begeleidende brief met deze inhoud:

26. Claudius Lysias groet de machtigste (hoofdstuk 1: 1 Luk. 1: 3) stadhouder Felix ("Ac 15: 29.

27. Daar deze man, die ik u met de gewapende macht toezend, door de Joden gegrepen was en door hen omgebracht zou worden, ben ik tussenbeide gekomen met het krijgsvolken heb hem hun ontnomen, daar ik vernomen had dat hij een Romein is, in het bezit van het Romeinse burgerrecht (hoofdstuk 21: 27-22: 29).

29. Het bleek mij dat hij werd beschuldigd over vragen van hun wet, waarover wij Romeinen geen rechters willen zijn (hoofdstuk  18: 15); maar er was geen beschuldiging tegen hem, waarop de dood of gevangenschap staat (hoofdstuk 22: 30-23: 10)

30. En toen mij de volgende dag te kennen gegeven was dat de Joden een hinderlaag tegen deze man gelegd zouden hebben, heb ik hem terstond aan u (vs. 12vv.) gezonden en heb ik ook de aanklagers geboden in uw tegenwoordigheid te zeggen wat zij tegen hem hadden (hoofdstuk 24: 8). Vaarwel (hoofdstuk 15: 29)!

Met   de  opzettelijke  zorgvuldigheid  in  het   bericht   over  alle  omstandigheden  van  de bescherming,  die  de  Romeinse  justitie  de  bedreigde  Paulus  gegeven  heeft,  komt  ook  de mededeling  van  het  officiële  schrijven  overeen,  dat  Lukas  aan  de  landvoogd  richtte  en overgaf aan de bevelhebber  van de  manschappen,  die tot  geleide van de apostel werden meegezonden. Men moet zich niet verwonderen dat Lukas het de moeite waard geacht heeft te trachten deze akte op de ene of andere wijze te verkrijgen, om deze brief van de Romeinse krijgsoverste in zijn verhaal te kunnen voegen, terwijl daarentegen veel dat men gewoonlijk voor veel gewichtiger houdt, geheel en al met stilzwijgen wordt voorbijgegaan. Reeds de oudtestamentische geschiedschrijvers leggen er zich op toe met bijzondere nauwkeurigheid de bevelen en beschikkingen uit het rijk van de wereld, die voor het Godsrijk gunstig waren, in authentieke vorm mee te delen (Dan.  4; Esth. 8: 10vv. ; 1: 2vv. ; 6: 1vv. ; 7: 11vv. Al dergelijke geschriften en bepalingen komen als zo bijzonder opmerkelijk voor, omdat zij een bewijs  zijn  van  de  geheime  macht,  die  de  God  van  Israël  ook  op  de  vorsten  en machthebbenden in het God vijandige wereldrijk uitoefent. Vanuit dit gezichtspunt ziet Lukas zeker de maatregelen, door de Romeinsen bevelhebber tot bescherming van Paulus genomen.

Zeker is de brief met de overige processtukken naar Rome gekomen (hoofdstuk 25: 26) en deze zullen daar gedurende het proces de apostel ter hand zijn gesteld om zich schriftelijk te kunnen verdedigen, zodat Lukas er een afschrift van kon nemen. Dit stuk was van groot gewicht  om  te  bewijzen  dat  er  geen  aanklacht  tegen  Paulus  was,  waar  de  dood  of gevangenschap op stond.

31. De soldaten dan, de zo zwaargewapenden en de 200 schutters (vs. 28), deden zoals hun bevolen was. Zij namen Paulus en brachten hem, door de 70 ruiters begeleid, ‘s nachts naar Antipatris, een stad aan de zuidelijke grenzen van Samaria, door Herodes gebouwd en naar zijn vader genoemd. Zij legden die weg in snelle marsen af. Voor de weg van 8 mijlen hadden zij ook nog de volgende voormiddag nodig.

33. Deze ruiters nu maakten met hun aanvoerder de verdere tocht van 5-6 mijlen en toen zij te Cesarea gekomen waren en de brief (vs.  25vv.)  aan de stadhouder overgeleverd hadden, hebben zij ook Paulus, hun gevangene, voor hem gesteld.

34. En toen de stadhouder de brief gelezen had, waarin echter niets over Paulus’ afkomst was gezegd, vroeg hij uit welke provincie van het Romeinse rijk hij was. En toen hij begrepen had dat hij van Sicilië was,

35. zei hij: ik zal u in de zaak zelf, die u aangaat, verhoren, als ook uw beschuldigers, die Lysias bevolen heeft  te komen (vs. 30), uit  Jeruzalem hier gearriveerd zullen zijn. En hij beval  dat  hij  in  het  rechthuis  van  Herodes  bewaard  zou  worden,  in  het  rechthuis  of ambtsgebouw van de landvoogd, dat vroeger het paleis van Herodes was geweest en door hem te Cesarea gebouwd was.

De landvoogd Felix, in wiens handen Paulus nu wordt overgegeven, staat in de geschiedenis van  de  Romeinse  landvoogden  in  kwade  reuk.  Wat  kon  de  apostel  van  zo  iemand verwachten? Stil slechts! Het is Gods eer niet alleen goedaardige Lysiassen, maar ook wrede Felixen tot uitvoerders van Zijn raad te maken. "Gij moet ook te Rome van Mij getuigen" (vs. 11),  deze  geleidebrief  van  Paulus  kon  Felix  wel  niet  lezen,  maar  hij  moest  die  toch ondertekenen.

Door de Romeinse wetgeving was voorgeschreven dat gevangenen, die met een geleidebrief tot een hogere rechtbank werden gezonden, binnen de kortst mogelijke tijd van voren aan met hun verdediging nogmaals moesten gehoord worden. Felix beveelt, zeker om het bericht van Lysias  dat  zo  gunstig luidde, de apostel tot  aan het  verdere verhoor niet  in een gewone gevangenis  te  werpen,  maar  in  het  residentiegebouw  van  de  landvoogd  ter  bewaring  te brengen.

Antonius Felix, die door de gunst van de zwakke keizer Claudius van slaaf tot landvoogd over Judea werd verheven en de naam van de keizer aannam, was een man, zoals zulke schepselen van  het  geluk  doorgaans  zijn.  Naar  de  aanmerking  van  één  van  zijn  landgenoten,  de voortreffelijke  geschiedschrijver  Tacitus  (met  wie  de  Romeinse  Suetonius  en  de  Joodse Josefus  volkomen  overeenstemmen),   hield   hij  onder  het   blinkendst   vertoon  van  een koninklijke macht de inborst en het hart van een slaaf. Laaghartigheid straalde door in al zijn bedrijven. Meer dan een koningsdochter moest de prooi van zijn vuile en onbestendige driften worden. Wreedheid deed hem niet alleen tegen de roofzieke en moordzuchtige benden, die zijn wingewest verontrustten, maar  evenzeer tegen de ongelukkige bewoners van het land woeden,  ja zelfs zijn handen met  het  bloed van de hogepriester Jonathan bezoedelen. En onder alles overtrof hem niemand in gierigheid en onverzadelijke schraapzucht; voor die drift verkocht hij zijn eer en het recht van hen, die hij besturen moest, niet zelden. Voor deze man moest Paulus nu terecht staan, een man zo gemakkelijk gereed om voor weinig geld op een onmenselijke wijze tegen de gevangen Jood te woeden! Hoe zorgelijk was dan de toestand van de apostel toestand in het paleis van Herodes. En wat kon een landvoogd van die stempel enigszins  in  teugel houden,  tenzij de  vrees  van  in  de  persoon  van  Paulus  het  Romeinse burgerrecht te schenden en zich dus te Rome na het overlijden van zijn begunstigers bij de nieuwe keizer Nero een zware verantwoording op de hals te laden? Het vervolg zal ons doen zien  hoe  gegrond  deze  bedenkingen  zijn  en  met  welke  wijsheid  de  Voorzienigheid  deze omstandigheid in het lot van de apostel had ingeweven. De Procurator toch kwam al snel in de gelegenheid om de laagheid van zijn ziel ten aanzien van Paulus bloot te leggen.

HOOFDSTUK 24

PAULUS DOOR DE JODEN VOOR DE LANDVOOGD FELIX AANGEKLAAGD

d. Vs. 1-27 Na vijf dagen verschijnen de tegenstanders uit de hoge raad voor de landvoogd. Ananias  is  aan  hun  hoofd  en  zij  hebben  een  Romeinse  advocaat  genaamd  Tertullas meegebracht. Deze nu probeert in een vleiende en leugenachtige rede de apostel verdacht te maken als een staatkundige oproermaker, als een voorname leidsman van de ketterse sekte van de Nazareners en als tempelschender. De hoge raad zou hem volgens zijn bevoegdheid hebben laten straffen, als Lysias niet met geweld tussenbeide was gekomen en de gevangene aan hun handen had ontrukt. Verder zou hij over de punten van aanklacht nadere mededeling kunnen geven. De aanwezige Synedristen bevestigen van hun zijde wat de advocaat in het midden heeft  gebracht. Hun mening is dat  Felix na of op dit  getuigenis de aangeklaagde zonder verder onderzoek zal veroordelen, of als hij daartoe niet kan overgaan, hem aan de hoge raad ter beschikking zal overlaten. Paulus ontvangt echter van Felix het woord en wat nu door diens tegenrede aan de dag komt, maakt al wat Tertullus heeft ingebracht zo te schande, dat de landvoogd de behandeling van de zaak verdaagd, tot ook Lysias zal gekomen zijn. Hij houdt Paulus wel gevangen, maar geeft hem toch alle mogelijke verlichting en laat zich zelfs enige dagen daarna met zijn vrouw Drusilla in een privaat gesprek over het christelijk geloof met hem in. Gedurende het verdere verloop komt hij tot de bepaalde overtuiging dat er tegen Paulus geen aan te nemen klacht bestond. Hij wil echter de vrijlating van de apostel gebruiken als  een  middel  om  geld  te  krijgen.  Hij  spreekt  daarom  nog  verscheidene  malen  met  de gevangene om hem zijn bedoelingen te doen voelen en daarvoor te winnen.  Paulus heeft daarvoor geen oor en Felix besluit bij zijn vertrek uit de provincie na twee jaar, Paulus ter wille van de Joden ook verder in de gevangenis te laten. Zo geeft hij de vijanden nog verder gelegenheid om middelen tegen hem aan te wenden.

1. Zo was Paulus te Cesarea aangekomen (hoofdstuk 23: 33vv.) en vijf dagen daarna kwam de hogepriester Ananias aan met de ouderlingen, die tot zijn partij behoorden (hoofdstuk 23: 6vv.)  en een zekere voorspreker, een advocaat, genaamd Tertullus, die de volgende dag, vrijdag  26  mei  (vgl.  vs.  11)  verschenen  voor  de  stadhouder  tegen  Paulus.  Zij  lieten  de landvoogd weten dat zij daar waren om hun aanklacht tegen Paulus bij hem in te brengen (hoofdstuk 23: 35).

Welsprekendheid voor een kwade zaak is als vergif in een gouden beker.

De bevelhebber van de Romeinse bezetting te Jeruzalem, Claudius Lysias, had volgens zijn plicht de hoge raad meegedeeld dat hij de aangeklaagde Paulus aan de landvoogd Felix te Cesarea had overgeleverd en dat zij nu hun aanklacht voor die rechtbank moesten brengen. De hogepriester liet niet na het offer dat aan zijn moordenaars ontsnapt was, nu ook voor de hoogste  Romeinse  rechtbank  in  het  land  te  vervolgen.  Uiteindelijk  nam  hij  zelfs  een Romeinse redenaar en advocaat te hulp, die zich moest voorbereiden op een deftige rede, terwijl Ananias zelf met  een stoet  van  gelijkgezinde medeleden van het  Sanhedrin uit  de klasse van de ouderlingen omringd was. Na vijf dagen bracht hij met zijn gevolg te Cesarea als aanklager van Paulus voor de landvoogd de klacht in. Terwijl volgens het Romeinse recht de  derde  dag  voor  het  verhoor  bepaald  was,  moesten  natuurlijk  in  dit  geval  (daar  de aanklagers   13-14   mijlen   van   de   plaats   van   het   tribunaal   verwijderd   woonden)   de omstandigheden vertraging veroorzaken.

Hoewel klagers en aangeklaagden toen nog voor het gerecht zelf konden spreken, traden toch gewoonlijk  toen  reeds  de  advocaten  in  hun  plaats;  vandaar  de  komst  van  de  redenaar Tertullus, terwijl Paulus zichzelf verdedigt.

Tertullus was één van die zaakwaarnemers, die in de provincies zowel als te Rome destijds overal te verkrijgen waren, waarvan het soort door de beroemdste van Rome’s redenaars (Cicero)  met  de  eigenaardige  naam  van  rammelaar  of  rabbelaar  (rabulae  latraturesque) tegenover de fatsoenlijke advocatenstand gesteld wordt.

Deze redenaar nam dan bij de goddeloze Joden de plaats in van de afwezige Heilige Geest, die hemelse Parakleet en goddelijke advocaat (Joh. 14: 16vv.).

2. En toen hij uit de bewaarplaats, waarin hij zich had bevonden, in de gerechtszaal geroepen was, begon Tertullus hem, de apostel, in naam van zijn cliënten te beschuldigen, zeggende:

3. dat wij grote vrede door u verkrijgen en dat vele loffelijke diensten aan dit volk in allerlei doelmatige inrichtingen geschieden door uw voorzichtigheid, door uw voorzorg, machtigste, voortreffelijke Felix, nemen wij geheel en overal met alle dankbaarheid aan.

De reis van de hogepriester en van zijn Synedristen naar Cesarea heeft duidelijk ten doel een gewaande verachter van de wet en verleider van het volk tot verantwoording te roepen. Dit werk wordt door hen zo ten uitvoer gebracht dat zij zich van een vreemde redenaar bedienen en door diens mond zich vanaf het begin op een standpunt plaatsen, waarop zij genoodzaakt zijn het laatste overblijfsel van Joods nationaal gevoel tegenover een tirannieke onderdrukker van hun land en volk te verloochenen. Terwijl zij zo  steeds weer opnieuw de schijn van heilige ijver voor de wet vertonen, bewijzen zij slechts opnieuw hoe zij in hun gehele bestaan al wat het ware Jodendom is, hebben verloren.

Het begin van de rede van Tertullus, de gewone captatio benevolentiae, is een lompe vleierij een ware satire op de wezenlijke staat van zaken, waarin niets dan onrust en oproer aan de orde  van  de  dag  waren  en  de  verbeteringen  van  Felix  in  niets  anders  dan  in  wrede onderdrukking van enkele onlusten bestonden.

Ook dit, dat het Joodse volk Felix overal en steeds dankbaar was voor het goede dat hij gedaan  had,  is  geveinsdheid.  Hoe  de  zaak  was,  bleek  wel toen  de  Joden  de  afgetreden landvoogd te Rome aanklaagden.

Gedurende de twee jaren dat Paulus onder Felix te Cesarea gevangen was (vs. 27), was er een strijd tussen de Joodse en Syrische bewoners van de stad over de gelijkheid van rechten. De Joden beweerden een voorrang te hebben, omdat Herodes de stad gesticht had. De Syriërs vinden, zoals te begrijpen is, hun die voorrang niet toestaan. Gedurende geruime tijd waren er tussen  beide  partijen  openlijk  straatgevechten.  Uiteindelijk,  toen  eens  de  Joden  in  het voordeel waren, kwam Felix tussenbeide, bracht ze met geweld tot rust en gaf enige van hun huizen de soldaten ter plundering over. Toen hij reeds teruggeroepen was, begaf zich een gezantschap van Joden van Cesarea naar Rome, om hem aan te klagen, maar zij bereikten hun doel niet, daar de broeder van Felix, Pallas geheten, die bij de keizer grote invloed had, zich zijn zaak aantrok; ja, de Joden, die vroeger met de gelijkstelling met de Syriërs niet tevreden waren, moesten het zich nu laten welgevallen dat hun zelfs deze door keizerlijke verordening werd ontnomen.

Hoeveel  grote  heren,  die  de  vleiende  aanspraken,  waarmee  hen  kruipende  beambten  bij plechtige gelegenheden begroetten, voor klinkende munt van de stem van het volk aannamen, hebben spoedig daarop, als er een storm kwam, geheel andere dingen van hun volk moeten horen.

5. Want wij hebben deze man bevonden te zijn een pest, die van land tot land voort sluipt en overal zijn vergiftige adem verbreidt, overal dood en verderf aanricht en een man die oproer verwekt onder al de Joden over de hele wereld en een opperste voorstander van de sekte van de Nazareners. Hij predikt overal, en daardoor maakt hij opstand, dat Jezus van Nazareth de Christus, de rechtmatige Koning van het volk is (hoofdstuk 7: 7).

6.  Hij  heeft  ook  gepoogd  de  tempel  te  ontheiligen  (hoofdstuk  21:  27vv.),  en  bij  die gelegenheid hebben wij hem gegrepen om hem naar onze wet te oordelen, zodat wij u met al die  onenigheden,  die u  zeker  slechts lastig  kunnen zijn,  niet  zouden hebben behoeven te vermoeien.

7. Maar Lysias, de overste is tussenbeide gekomen en heeft hem met groot geweld uit onze handen weggebracht.

8. Hij heeft zijn beschuldigers bevolen tot  u  te komen, (hoofdstuk 23: 30). Gij zult zelf, wanneer  gij  hem  zult  hebben  verhoord,  wel  te  weten  kunnen  komen  waarvan  wij  hem beschuldigen. Gij kunt echter ook zonder dat onze eenvoudige verzekering geloven (Joh. 18: 30).

Met de spreekwijze "opdat ik u niet lang ophoud" sluipt de sluwe redenaar over de moeilijke optelling van de roemvolle daden van de landvoogd heen.

Het  doel van zijn verdere rede heeft  duidelijk  ten doel te bewerken dat  Paulus door  de landvoogd aan de rechtbank van de Joden uitgeleverd wordt. De Joden namelijk, vooral in Palestina, hadden van de Romeinen het privilege ontvangen om hun geloofsgenoten, indien hun overtredingen van zuiver godsdienstige aard waren, voor hun eigen forum te oordelen. Dit werd echter in ons geval opgeheven doordat Paulus tevens Romeins burger was.

De  redenaar  is  brutaal  genoeg  om  zich  te  beroepen  op  het  getuigenis  van  Lysias  zelf. Natuurlijk verzwijgt hij wat daar tussenbeide heeft plaatsgehad: de samenzwering van de 40 Zeloten, die zich eerst van de goedkeuring en medewerking van de hoge raad  en van de ouderlingen hadden verzekerd. Hij dacht niet dat de landvoogd dat doen zou en het handvat zou aannemen om de Joden te laten aftrekken (vs. 22). Zeker had de Heere Zijn hand in dit proces en verhinderde Hij de rechter, die aan ongerechtigheid gewoon was, om naar zijn gewoonte te handelen, zeker tot grote bevreemding van de aanklagers.

9. En ook de Joden, Ananias en het gedeelte van de ouderlingen dat hij had meegebracht (vs. 1), stemden toe, bevestigden door hun woorden wat de advocaat had ingebracht (vs. 5vv.), zeggende dat deze dingen zo waren.

Dat is hun amen op de stichteljke prediking van Tertullus. Hij had zijn zaak zo voortreffelijk volbracht en Felix kan nu niet anders dan hun recht doen.

De gehele acte van aanklacht is het wereldhistorische, getrouwe beeld van het fanatisme. Zo bedient  het  zich van de vreemdsoortigste,  elkaar  meest  tegensprekende en verachtelijkste

hulpmiddelen en woordvoerders.  Zo  liegt,  zo  vleit,  zo  verdraait  het.  Zo  kan het  zichzelf voorstellen  als  ten  sterkste  verdrukt,  als  het  schijnt  dat  een  woedende  vervolging  zal mislukken en zo blijft het tenslotte steken in verzekeringen, als het bewijzen moet leveren.

10. Maar toen de Joden hadden uitgesproken wat zij hadden in te brengen en de stadhouder Paulus gewenkt had dat hij zou spreken, antwoordde hij: omdat ik weet dat gij reeds onder Cumanus enige tijd hoofd van de Samaritanen zijt geweest en na diens terugroeping zelf tot landvoogd zijt verheven (Aanm. II d. 1) en zo nu vele jaren over dit volk rechter geweest zijt, zo verantwoord ik mijzelf met nog meer moed. Gij hebt toch genoeg ervaring gehad omtrent de omstandigheden en eigenaardigheden van dit volk, om u door de tegen mij ingebrachte beschuldigingen niet dadelijk te laten meeslepen tegen mij, zoals dat anders gemakkelijk zou kunnen geschieden. Ik mag dan vertrouwen bij u geloof te zullen vinden.

Ook Paulus legt het bij het begin van zijn rede er op toe de landvoogd gunstig voor zich te stemmen, maar dit is het onderscheid, dat, terwijl de Romeinse redenaar zich niet ontziet de gunst van de rechter door leugenachtige vleierijen te zoeken, de apostel bij de eenvoudige waarheid blijft staan. Hij spreekt namelijk uit dat hij zich gelukkig acht, voor een rechter te staan die reeds vele jaren over het volk van de Joden heeft gestaan (want bij het gedurig veranderen van stadhouders, dat in die tijd regel was, waren de ongeveer zes jaren, die Felix het land bestuurde, een betrekkelijk lange tijd). Met recht kan Paulus erop rekenen dat de landvoogd gedurende de tijd dat hij zijn ambt heeft waargenomen, het karakter van de Joden en van hun oversten  voldoende zal hebben leren kennen,  om zich de mogelijkheid  in te denken  dat  al  de  zo-even  gehoorde  aanklachten  uit  enkel  partijschap,  vijandschap  en hartstocht waren voortgekomen.

Geen  verlegenheid  boeide  zijn  tong;  want  hij  had  de  bewustheid  in  zich  van  volkomen onschuld,  waaraan  het  niet  moeilijk  vallen  kon  deze  beschuldiging  te  weerleggen;  doch bovendien, hij stond daar als apostel van de Heere en ook hem gold de belofte van Jezus, aan Zijn leerlingen gedaan, dat zij voor koningen en stadhouders terechtgesteld, niet hoefden te overleggen  wat  en  hoe  zij spreken  zouden,  daar  de  Heilige  Geest  de  woorden  hun  zou ingeven,  waarvan zij zich op de beste wijze tot hun verdediging konden bedienen. (VAN HEININGEN).

11. Nu moet de aanklacht tegen mij, dat ik oproer zou hebben veroorzaakt, worden afgewezen als onhoudbaar en onwaar, want gij kunt, wanneer gij de getuigen die hier aanwezig zijn, wilt ondervragen, weten dat het niet meer dan twaalf dagen geleden is van dat ik van deze stad Cesarea (hoofdstuk 21: 15v.) ben opgekomen om te aanbidden in Jeruzalem in de tempel. Nu moeten van deze 12 dagen nog 9 dagen worden afgetrokken, die sedert mijn gevangenneming in hoofdstuk 21: 27vv. zijn verlopen, zodat er slechts 3 dagen overblijven, waarin men zich toch waarlijk geen aanhang verwerft en boze aanslagen smeedt.

Met  bewonderenswaardige  kalmte  en  duidelijkheid  bespreekt  Paulus  op  volgorde  de  drie punten van aanklacht, die tegen hem zijn ingebracht. In de eerste plaats wendt hij zich tot de eerste aanklacht, die hem een gevaarlijke oproermaker noemde; ten opzichte hiervan wijst hij erop dat het niet langer dan twaalf dagen geleden is sedert hij van Cesarea was opgegaan, om te Jeruzalem te aanbidden, terwijl hij met de laatste aanwijzing dadelijk te kennen geeft met welke bedoeling en met welke gezindheid hij de reis naar Jeruzalem had gemaakt, namelijk geenszins, zoals men hem in de derde plaats beschuldigde, om zich tegenover de dienst van de wet in de tempel te stellen, maar integendeel, om persoonlijk de godsdienst op vrome wijze te volbrengen. Met  opzet  wijst  hij op die twaalf dagen, omdat  Felix, die zelf te Cesarea

resideerde, door een getuigenverhoor op hetzelfde ogenblik in te stellen bij degenen die hier met  hem,  de  apostel,  verkeerd  hadden,  met  weinig  moeite  de  nodige  kennis  omtrent  de bedoelingen van zijn reis naar Jeruzalem kon verkrijgen.

12. En zij hebben mij noch in de tempel aangetroffen terwijl ik tot iemand sprak of enige volksoploop  veroorzaakte,  noch  in  de  synagogen,  daar  ik  daar  gedurende  al  die  tijd (hoofdstuk 21: 17-26) niet geweest ben, noch in de stad.

13. En zij kunnen niet bewijzen, waarvan zij mij nu beschuldigen. Zij treden ook op met de kale, naakte beschuldiging (vs. 5): wij hebben deze man bevonden te zijn een pest en één die oproer verwekt onder al de Joden over de hele wereld, zonder dat zij het minste of geringste bewijs daarvoor hebben bijgebracht. Als er het geringste van waar was, dan moest het hun zeer gemakkelijk zijn een bepaald feit aan te wijzen, waardoor ik zo’n gezindheid zou hebben getoond.

14. Maar dit beken ik u, als zij verder als een beschuldiging voorbrengen dat ik een opperste voorstander van de sekte van de Nazareners ben, dat ik naar die weg (hoofdstuk 22: 4; 9: 2; 19: 23, die zij sekte noemen, doch die geenszins een zijpad van eigen kennis en vinding is, maar de ware, rechte hoofdweg, de God van de vaderen, de God van Abraham, Izaäk en Jakob (MATTHEUS. 22: 32) dien en alles geloof wat in de wet en in de profeten geschreven is.

15. En ik heb op grond van dat geloof hoop op God, een hoop die wat het voorwerp aangaat (Rom. 8: 24) de Joden ook zelf, in wiens naam Tertullus gesproken heeft (vs. 3vv.), hebben, namelijk dat er een opstanding van de doden wezen zal, zowel van de rechtvaardigen als van de onrechtvaardigen (Jes. 26: 19vv. Dan. 12: 2 Joh. 5: 28v.).

Merk op, 1) er zal een opstanding van de doden zijn, van alle mensen van het begin tot het einde   van   de   tijd.   2)   Het   zal   een   opstanding   zijn   van   zowel   rechtvaardigen   als onrechtvaardigen, van heiligen en goddelozen. Dit sluit in zich dat het een opstanding zijn zal tot het laatste oordeel, waardoor alle mensenkinderen zullen worden verwezen tot eeuwig geluk of ongeluk. 3) Men moet geloven dat God die opstanding zal doen plaatshebben; zij die er  aan  twijfelen,  betonen  onwetendheid  van  de  Schriften  en  van  de  macht  van  God (MATTHEUS. 22: 29). 4) De opstanding van de doden is een hoofdpunt van ons geloof, evenals het was van de Joodse kerk. Het was de verwachting van de aartsvaders, maar is duidelijker geopenbaard en is vaster verzekerd door het evangelie; en 5) in al onze godsdienst behoren wij God te dienen met vol vertrouwen op Hem dat er een opstanding van de doden zal zijn en alles doen om ons daarop voor te bereiden en ons loon daarin te verwachten.

Overeenkomstig hiermee is hetgeen onze Heiland zegt in Joh. 5: 28, 29 In dit leerstuk waren de Farizeeën van die tijd gezonder dan de hedendaagse Joden; want ofschoon de leer van de opstanding  uit  de  doden  één  van  hun  dertien  artikelen  van  het  geloof was  en  zelfs  een grondleerstuk, zodat iemand die het niet geloofde niet bij de Joodse godsdienst gerekend kon worden, beperken zij echter die opstanding geheel en al tot de rechtvaardigen alleen en willen niet toestaan dat de goddelozen opgewekt zullen worden. Dit begrip had ook al vroeg plaats; want in de Talmud wordt gezegd: "de opstanding uit de dood is voor de rechtvaardigen, maar de regen is voor de rechtvaardigen en goddelozen; ofschoon Abarbanel zegt dat dit zeggen van R. Abby enkel ziet op de beloning na de opstanding; ook merkt hij op dat dit zeggen van de wijze mannen niet wordt goedgekeurd. Zelf is hij van mening dat zowel rechtvaardigen als goddelozen zullen worden opgewekt. Het is zeker dat de Joden over dit stuk verdeeld zijn.

16. a) En hierin oefen ik mijzelf met de andere belijders van de christelijke leer (1 Joh. 3: 3), om altijd een onergerlijk geweten te hebben voor God en de mensen, terwijl juist zij, die onze weg smaden en ons vervolgen, zich er niet op toeleggen zo’n geweten te hebben.

a) Hand. 23: 1

Paulus gebruikt de vrijheid die hij heeft om te spreken, niet alleen ter weerlegging van de beschuldigingen, maar nog meer om een goed belijdenis af te leggen.

Paulus schaamt zich niet een Nazarener te zijn, maar hij ontkent dat het christendom een pas uitgevonden dwaalleer en de kerk van God een sekte zou zijn, die van het geloof van de vaderen zou zijn afgevallen, terwijl integendeel het  evangelie van Christus kern en merg, einde en doel van het gehele Oude Testament is.

De ware kerk van God heeft altijd hetzelfde bewijs gebruikt, als men haar sekte noemde; zo kon de evangelische kerk tegenover de katholieke, waardoor zij een nieuwe partij genoemd werd, gerust beweren dat zij juist de oude apostolische kerk was.

Zeer terecht is de verklaring van de apostel dat hij bij zijn geloof en zijn hoop zich oefende om een onergerlijk geweten te hebben voor God en mensen. Dit was niet alleen belangrijk en van   grote   betekenis   voor   zijn   persoonlijke   verdediging   ten   opzichte   van   de   vele beschuldigingen omtrent tempelontheiliging en het stichten van oproer, maar het heeft ook als belijdenis tot eer van het christendom de hoogste waarde. Het christendom is het geweten van het  geweten. Het woord van Christus, als het tot de mens komt, heeft hem niet waarlijk aangegrepen, voordat het tot het geweten is doorgedrongen; en de mens heeft het christendom nog niet  werkelijk aangegrepen en zich toegeëigend, voor hij het als een kracht van God gebruikt tot oefening in zedelijkheid, teneinde het geweten onergerlijk te bewaren.

Een onergelijk geweten is een geweten, dat geen aanstoot geeft aan anderen, noch ontvangt van anderen. Het geweten is onergerlijk voor of bij God, in een actieve zin, wanneer men zich zorgvuldig wacht om God enig misnoegen te geven en in een passieve zin, wanneer men zich niet stoot aan iets, dat in Gods woord of wegen voorkomt. Het geweten is onergerlijk bij of voor  de mensen in een actieve zin,  wanneer  men niemand met  woorden of daden  enige aanstoot  geeft  en  in  een  passieve  zin,  wanneer  men  niet  snel  geërgerd  wordt  door  de handelingen  van  anderen.   Paulus   beoefende   en  bevlijtigde   zich  om  zo’n  aangename gemoedsgesteldheid op goede gronden te hebben en uit dat beginsel goedsmoeds te zijn en dat wel altijd, in alle omstandigheden, bedrijven, ontmoetingen en verkeringen, zowel voor God als met de mensen.

17. Doch, om nu ook op de bewering van de aanklagers in vs. 6 te antwoorden, ook deze berust, evenals de eerste in vs. 4v., geheel op onwaarheid. De zaak is geheel anders. Na vele jaren, waarin ik niet in Jeruzalem ben geweest (hoofdstuk 18: 22), ben ik gekomen met een collecte, die bestemd is voor de noodlijdenden in de christelijke gemeenten van Judea (Rom. 15: 25vv.), dus om aalmoezen te doen aan mijn volk en bij gelegenheid van de ontwijding van enige Nazareeërs, voor wie ik de onkosten betaalde (hoofdstuk 21: 26vv.) heb ik offeranden gebracht.

18.  a)  Daarmee,  in  de volbrenging  van de zo-even genoemde offeranden,  hebben zij mij gevonden en dus in een werk, dat ik alleen in geheiligde staat kon doen, in de tempel, zonder volksoploop of opschudding, enige Joden uit Azië. Ik was daar noch door een volksmenigte

omgeven,  noch  maakte  enig  lawaai,  zodat  in  generlei  opzicht  van  een  schennis  van  het heiligdom door mij kan sprake zijn.

a) Hand. 21: 27

Wie werkt en strijdt voor de zaak van God, die opent genade ook het verstand, om in geval van nood alle geoorloofde en betamelijke middelen tot zijn verdediging te vinden.

De Joden uit Azië (deze vonden Paulus in de tempel, niet de oudsten, in wiens naam Tertullus beweerde: "wij hebben hem gegrepen waren onder de aanklagers niet te zien. Er had hier gesproken moeten worden van het rumoer en geraas, waarmee zij de tempel hadden ontwijd en Paulus bijna dood hadden geslagen. De landvoogd nu had werkelijk het volk niet moeten kennen, als hem de onschuld van een aangeklaagde, die op een geregeld getuigenverhoor aandrong, twijfelachtig had kunnen blijven.

19. Niet de leden van het Sanhedrin, Ananias en de ouderlingen (vs. 1 en 9), hebben mij gevonden, maar de Joden uit Azië, die toen een volksoploop en geraas hebben veroorzaakt (hoofdstuk 21: 27). Die behoorden hier voor u tegenwoordig te zijn, als de vereiste getuigen ter aanklacht en mij te beschuldigen voor u, de rechter, indien zij iets hadden tegen mij. Zij zijn echter door mijn aanklagers wel opzettelijk achterwege gelaten.

20. Of, daar die Joden dan afwezig zijn en geen getuigenis omtrent mij kunnen geven, laat dezen, die hier als mijn aanklagers zijn en tegenwoordig waren, toen de overste mij voor de hoge  raad  had  gebracht  (hoofdstuk  22:  30vv.),  zelf  zeggen,  of  zij  enig  onrecht  in  mij gevonden hebben, toen ik voor de raad stond.

21. Of het moest dit ene woord zijn, dat  ik  riep en waarop zijzelf onder elkaar verdeeld werden, zoals Lysias daarvan mijn getuige is, staande onder hen (hoofdstuk 23: 6): a) Over de opstanding van de doden word ik heden door u geoordeeld.

a) Hand. 28: 20

Een stroom van goddelijke ironie wordt met deze slotwoorden vernietigend uitgestort op het hoofd van de hogepriester en zijn sadduceese broeders. Hij moet het zich laten zeggen dat hij de apostel ter dood vervolgde, niet zozeer om het voorval in de tempel - de oorspronkelijke aanklagers hieromtrent waren sedert lang verdwenen - maar bovenal om zijn getuigenis voor de hoge raad, waarvan een gedeelte zijn voorspraak eiste (hoofdstuk 23: 9). De overige, de algemene en oude elementen van de haat zijn daarmee niet buitengesloten; maar in het geloof in de Opgestane bestond toch inderdaad het voornaamste van de verwijten, die men Paulus en het christendom deed (Vgl. hoofdstuk 4: 2).

22.  Toen  nu  Felix gehoord had wat  Paulus tot  weerlegging van de aanklachten van zijn tegenstanders voorbracht  en daaruit  tot  het  besluit  kwam dat  alleen het  Joodse fanatisme bevrediging zocht, verdaagde hij de zaak. Hij nam de aanklacht nog niet aan in de rechterlijke vorm, maar stelde die nog uit. Hij zond toen hen, Ananias en de ouderlingen, heen, zeggende: Als ik nader op de hoogte ben van deze weg, van dat christelijk geloof (vs. 11), dat de hoge raad en in het bijzonder de Sadduceeën een doorn in het oog is, wanneer Lysias de overste hier naar toe zal gekomen zijn, dan zal ik volle kennis nemen van uw zaken en naar diens mededelingen oordelen,  of ik  u de gevangene kan uitleveren of niet,  om voor  uw  eigen rechtbank te worden gesteld (vs. 6).

Bij de verklaring van dit vers komt het er vooral op aan welke betekenis het woord van de grondtekst heeft, door de onzen vertaald "stelde hij hen uit, " of het een juridische betekenis heeft in bijzondere zin of slechts een meer algemene, als in het dagelijks leven. Volgens de gewone  verklaring  moet  het  een  zogenaamde  ampliatio  zijn,  of  verschuiving  van  het rechterlijk  vonnis.  Felix  heeft  verklaard:  non  liquet,  d.  i.  de  zaak  is  nog  niet  genoeg opgehelderd om de aangeklaagde nu reeds te kunnen veroordelen of vrijspreken; amplius, er moet nog nader omtrent deze zaak onderzoek worden gedaan. Men vat dan het "hen" dat daarbij staat op als slaande op de beide partijen, de aanklagers zowel als de aangeklaagde. Evenzo zou dan verder het "uw zaken" op beiden slaan. Maar in de eerste plaats wijst de tekst hoofdstuk 25: 17 "geen uitstel nemende" aan dat bij Lukas die bijzondere juridische betekenis van de Griekse uitdrukking niet bedoeld wordt en wij liever de alledaagse betekenis van het woord moeten aannemen als een eenvoudig uitstellen van de zaak, een laten heengaan van hen. Verder blijkt wel genoeg dat zij, die de landvoogd wegzendt en over wier zaken hij bij Lysias navraag wil doen, uitsluitend de Joden zijn. Felix heeft wel opgemerkt dat van oproer maken door Paulus geen sprake kan zijn. Dat heeft Lysias wel in zijn begeleidend schrijven meegedeeld (hoofdstuk 23: 29) en is hem wel bepaald gebleken uit de beantwoording van de aanklacht door de apostel. Hij heeft wel opgemerkt dat het alleen een lage Jodenintrigue tegen deze man was, dat de aanklacht haar oorsprong had in godsdienstige partijhaat en dat de rede van Tertullus niets was dan rabulisterij en rechtsverdraaiing, een samenweefsel van leugen en bedrog, waaraan de vleierij in vs. 3 moest voorafgaan, om hem in te nemen, zodat hij de leugen voor waarheid zou aannemen en ofwel de aangeklaagde dadelijk als een oproermaker zou doden, of als een tempelschender aan de hoge raad ter veroordeling zou overgeven. Voor het eerste nu is er zo weinig grond van recht aanwezig dat integendeel die gevangene dadelijk als geheel onschuldig moest worden vrijgelaten, voor een ampliatio om een non liquet is hier volstrekt geen plaats meer. Daarentegen is er hier sprake van of Paulus wel misdaan heeft tegen de Joodse godsdienst, die rechtens in het Romeinse rijk bestond en zich werkelijk aan een ontheiliging van de tempel heeft schuldig gemaakt. De beslissing in deze zaak behoorde, als de aanklacht door de landvoogd werd aangenomen, door het forum van de hoge raad genomen te worden, want de Joden genoten, zoals wij eerder hebben gezien, het privilege om hun  godsdienstgenoten  bij  zuiver  godsdienstige  misdaden  zelf  te  vonnissen  en  ook  als christen behoorde de apostel volgens het toenmalige staatsrecht van de Romeinen nog steeds tot de Joden. Daarom is hier volstrekt nog geen actio, een eigenlijk proces ter rechterlijke beslissing;  hier  is  integendeel  alleen  de  accusatio,  het  aanhangig  maken  van  het  proces, waarmee  Felix  te  doen  heeft.  De  eerste  acte  van  deze  inleiding,  de  nominis  delatio  had plaatsgehad  met  het  feit  dat  Ananias  met  de  oudsten  en  de  redenaar  Tertullus  voor  de landvoogd hun zaak hadden gebracht (nomen detulerunt), toen Tertullus zijn voordracht hield en de hogepriester met de ouderlingen zijn woord bevestigde. Omdat de aangeklaagde mede op de plaats zelf aanwezig was, sloot zich hierbij de tweede acte aan, de interrogatio. De landvoogd  wenkte  Paulus,  dat  hij  nu  spreken  zou,  om  zo  het  eigenlijke  voorwerp  van aanklacht juister vast te stellen, vooral daar de aanklagers het politieke en godsdienstige met elkaar vermengd hadden. Had nu Felix, ook nadat hij zich van de onhoudbaarheid van de politieke  aanklacht  overtuigd  had,  evenwel  de  godsdienstige  zijde  van  de  ingebrachte beschuldigingen willen laten gelden, dan was als derde acte de inscriptio aan de ene en de subscriptio aan de andere zijde gevolgd, d. i. de aanklacht zou in dit opzicht tot een protocol zijn genomen en de aanklagers hadden het protocol door ondertekening moeten bekrachtigen. Daarmee zou dan een vierde acte verbonden zijn, de nominis receptio, de landvoogd zou verklaard hebben dat de klacht was aangenomen en Paulus zou nu een "reus" geweest zijn, of iemand die in de toestand van een aangeklaagde was gebracht. Tot die derde en vierde acte laat Felix het echter niet komen. Doordat de aanklagers niet diegenen zijn die Paulus bij de voorgewende poging tot tempelontheiliging (vs. 6) hebben aangetroffen, en dat zij die hem

werkelijk gezien hebben, niet ook naar deze plaats zijn gebracht (vs. 18v.), zijn de aanklagers bewezen als niet behoorlijk gelegitimeerd en gekwalificeerd om de aanklacht in te dienen. Felix  weigert  nog  niet  de  klacht  aan  te  nemen,  de  nominis  receptio,  maar  hij  kan  de voorafgaande  inscriptie  niet  doen  plaatshebben,  hij  moet  de  aanklagers  "uitstellen,  "  de beslissing  van  hun  klacht  verdagen  totdat  hij bij Lysias,  op  wiens  getuigenis  zij zichzelf hebben beroepen (vs. 8), nauwkeuriger informatie omtrent hun zaak zal hebben ingewonnen. In onze vertaling zouden wij een omzetting nodig achten en aldus vertalen: "Felix stelde hen uit, totdat hij nauwkeuriger onderricht was omtrent de weg. " Hiermee wil Lukas zonder twijfel te kennen geven dat het Felix aangenaam was de aanklagers te kunnen uitstellen en de aanneming van hun klacht te kunnen verdagen. Hij doorzag ten gevolge van zijn nauwkeurige kennis, die hij omtrent de haat van de Joden tegen de zogenaamde sekte van de Nazareners had (vs. 5), de gehele machinatie van deze fanatieke mensen en wilde geen blind werktuig in hun handen zijn. Paulus dadelijk vrijlaten kon hij niet, omdat in een godsdienstzaak, waarin hij niet het eindoordeel mocht vellen, maar alleen het voorafgaand onderzoek had te leiden en nu nog slechts de ene partij tegenover de andere voor hem stond, eerst nog moest blijken welke de ware was van de beide voorstellingen die elkaar tegenspraken, die in vs. 6 "die wij ook gegrepen hebben" en in vs. 18v. "waarover mij gevonden hebben enige Joden uit Azië. " Was de eerste mededeling de ware, dan had Ananias met de ouderlingen zeker het recht dat de gevangene, hun, zoals zij zeiden, door Lysias met geweld ontrukt, weer werd uitgeleverd. Bleek daarentegen dat de laatste de ware was, dan moest Paulus dadelijk in vrijheid worden gesteld, omdat niet de in vs. 19 door hen genoemde rechthebbende aanklagers maar anderen, niet gelegitimeerden, de klacht tegen hem hadden ingebracht. Wij mogen veronderstellen dat de  landvoogd  ook  inderdaad,  zoals  hij het  voornemen  daartoe  uitsprak,  later  van  Lysias nadere mededelingen heeft gevraagd. Daardoor bleek dat de mededeling van de apostel (vs. 18v.)  waar  en geacht  was en dus had nu  een rechtshandeling tot  zijn vrijspraak van  de aanklacht  van  tempelontheiliging  en  tot  gehele  vrijlating  uit  de  gevangenschap  moeten plaatshebben. Felix wilde echter deze zaak niet dadelijk volbrengen (vs. 26v.), maar tot een middel maken om geld te krijgen, en daar hij in zijn verwachting om geld te ontvangen van de vrienden van de gevangenen zich bedrogen zag, hetgeen hem zeker ontstemde, bleef hij de apostel schuldig wat hij eigenlijk aan hem verschuldigd was, toen hij zijn post als landvoogd verloor. Hij trachtte toen door de man verder gevangen te houden tenminste bij de Joden weer enige gunst te verwerven, daar hij van hen een aanklacht te Rome om velerlei hardheden en wreedheden, gedurende zijn ambtsbediening bedreven, te vrezen had.

23. Zo kon de vraag of Paulus al of niet in staat van beschuldiging kon geplaatst worden, niet tot een beslissing komen. En hij, Felix, beval de hoofdman over honderd, dat Paulus zou bewaard worden in militaire bewaring. En aan de andere kant, daar hij op het punt stond om de aanklacht als niet ontvankelijk te verklaren en verder tot vrijspraak over te gaan, bepaalde hij dat de gevangene verlichting zou hebben en dat hij, de bewaarder, niemand van de zijnen, van Paulus’ vrienden, zou beletten hem te dienen of tot hem te komen. (De laatste woorden "of tot hem te komen" schijnen een latere toevoeging van de kopieerders te zijn).

Volgens Geib (geschiedenis van het  Romeinse criminele recht)  hadden de Romeinen drie soorten van gevangen houden 1) de custodia publica of bewaring in een openbare kerker, die voor de zwaarste werd gehouden; 2) de custodia militaris, of de militaire bewaring, in het begin  van  het  keizerrijk  ingevoerd,  die  erin  bestond  dat  de  gevangene  aan  een  of meer (gewoonlijk twee) en meestal reeds gedurende enige tijd in de dienst beproefde soldaten werd overgegeven  -  dezen  hadden  dan  bij  zware  persoonlijke  verantwoordelijkheid  ervoor  te zorgen dat die ieder ogenblik voor de rechtbank kon worden gesteld; 3) de custodia libera, die erin bestond  dat  de aangeklaagde niet  in een werkelijke gevangenis werd  gebracht,  maar

slechts werd overgegeven aan een hoger overheidspersoon, op wiens gezindheid men meende te kunnen vertrouwen, om onder diens verantwoordelijkheid in zijn huis te worden bewaakt, maar gedurende de gevangenschap, zoveel de omstandigheden het toelieten, zoveel mogelijk met verontschuldiging te worden behandeld. Dit was de lichtste soort van gevangenschap. Aan  zo’n  vrije  gevangenschap  hebben  enige  uitleggers  willen  denken  hij  de  uitdrukking "verlichting.   "   De   apostel   zouden   de   boeien   ontnomen   zijn,   alhoewel   hij   in   het residentiegebouw van de landvoogd moest blijven en het niet mocht verlaten, wellicht zelfs aan een enkele, bepaalde kamer gebonden was en pas bij zijn aftreden als landvoogd zou Felix Paulus volgens vs. 27 weer boeien hebben laten aandoen. Deze opvatting is echter niet aannemelijk, daar de vrije gevangenschap slechts aan personen uit de hogere standen wordt toegestaan en bovendien toen zeer zeldzaam plaats vond. Wij hebben integendeel hier met een militaire bewaring te doen, waarbij de apostel van het begin tot het einde geboeid bleef, maar waarbij hem zoveel mogelijk verlichting werd vergund en in het bijzonder zijn broeders en  bloedverwanten  werd  toegestaan  voor  zijn  lichamelijke  behoeften  te  zorgen  en  hem wellicht  onderhoud te verschaffen, voor zover dat  met  de bedoelingen van de voorlopige gevangenschap niet in tegenspraak was, daar allen, vooral Lukas en Aristarchus (hoofdstuk 27: 1v.) de apostel terzijde hebben gestaan. Er moet echter niet gedacht worden, zoals vele schriftonderzoekers  hebben  willen  aannemen,  dat  Paulus  reeds  nu  weer  een  apostolische werkzaamheid  zou  hebben  kunnen  ontwikkelen  door  met  zijn  gemeenten  of  helpers  in schriftelijk verkeer te treden en verscheidene van zijn brieven in deze tijd te schrijven. Het is in strijd met de begrippen van voorlopige gevangenschap volgens het algemeen volkenrecht, dat  een gevangene in dezelfde zaak nog zou voort  arbeiden,  waarom hij gevangen werd gehouden.  De militaire bewaring sloot elk verkeer met de buitenwereld uit. Die bewaring moest meer dan twee jaar (vs. 27) duren. De apostel was een, hoewel eervolle, toch zeker harde gevangenschap bescheiden en dat was een moeilijke beproeving van zijn geduld. De tijd zal hem in die twee jaar dikwijls lang en het hart menigmaal bezwaard zijn geworden. Het zal hem nu en dan te moede zijn geweest als een dapper krijgsman, die met smarten als gewonde in een hospitaal moet liggen, of als krijgsgevangene op een vesting moet zitten, terwijl daarbuiten zijn kameraden overwinningen behalen en lauwerkransen vergaderen. Maar als een trouwe knecht zal hij ook daarin de goede en heilige wil van zijn Heer dankbaar hebben erkend en ootmoedig hebben geëerd. In deze tijd van gedwongen rust kon de rusteloze arbeider  nieuwe krachten voor lichaam en geest verzamelen. In zo menig stil uur kon hij krachten vergaderen tot heilzame overdenking, kon hij biddend terugzien op de wonderbare wegen,  die  de  Heere  met  hem  was  gegaan  sedert  de  dag  van  Damascus.  Hij  kon  een onderzoekende blik slaan in zijn eigen hart, om het  evangelie van Jezus Christus, dat  hij anderen  gepredikt  had,  ook  bij  zichzelf  steeds  inniger  te  bewaren  in  zijn  kastijdende, vertroostende, heiligende kracht. Hij kon zich in stilte toerusten tot  de strijd die hem nog wachtte en in vrome verwachting uitzien naar het zalige doel van de volmaaktheid, dat hij steeds meer naderde. Dergelijke uren van rust en verpozingen van de arbeid zendt de Heere nu en dan Zijn knechten toe tot  hun innerlijke loutering en vorming. Jozef in de kerker, Mozes in Midian, Elia in de woestijn, Johannes in de gevangenis, Luther op de Wartburg en vele andere knechten van God hebben dat ondervonden. Als iets dergelijks iemand van ons overkomt, als ons een lief arbeidsveld door de Heere ontzegd wordt, als ons de handen, die graag werkzaam zouden zijn, worden gebonden, als wij door de Heere voor langere of kortere tijd, op zachtere of smartelijke wijze tot  rust worden gebracht of op een ziekbed worden neergelegd, laat ons dan geloven dat ook daarin voor ons een heilige roeping, een goddelijke zegen ligt! Gij hebt lang daarbuiten gearbeid, nu moet gij arbeiden aan uw eigen hart. Gij hebt in  de  wereld  verstrooiing  gezocht,  nu  zult  gij  weer  tot  uzelf  komen.  Gij  hebt  anderen gepredikt, nu zult gij aan uzelf de kracht van de waarheid beproeven. Gij hebt gearbeid, nu moet gij bidden. Gij hebt voor dit tijdelijk leven gezorgd, nu moet gij ook met ernst denken

aan het hemels vaderland. Zalig de knecht, die zo de wil van de Heere erkent en vereert, hoe de Heere hem ook wil gebruiken. Voor hem wordt ook het ziekbed een bron van zegen, ook de kerker tot hen heiligdom.

Felix  sprak  dus  nog  geen  vonnis  uit,  maar  verschoof de  zaak  tot  een  latere  tijd,  onder voorwendsel dat hij eerst nadere berichten van Lysias wilde inwinnen. Maar Lysias had hem immers in zijn brief aangaande de zaak voldoende ingelicht en uitdrukkelijk verzekerd dat Paulus niets had gedaan, waarop de doodstraf of gevangenschap stond. Ook kende hij de Joden te goed en wist hij reeds te veel van de godsdienstleer, die Paulus predikte, dat hij aan de beschuldiging van de Raad veel gewicht kon hechten. Daarenboven had de verantwoording van de beklaagde hem van diens onschuld nader overtuigd en achting voor hem ingeboezemd, zoals uit zijn eigen handelwijze omtrent hem duidelijk blijkt. Waarom stelde men hem dan niet terstond op vrije voeten? Ach! Het ontbrak hem aan moed, aan vastheid van karakter, aan die  nauwgezetheid  van  geweten,  die  wij  in  Paulus  opmerkten,  aan  edele  beginselen. Staatkunde verbood hem de Joden opeens in het ongelijk te stellen en hoop op voordeel drong hem om de man, die zoveel vrienden ook te Cesarea had, nog gevangen te houden. Intussen had  hij nog  zoveel gevoel van recht  en billijkheid dat  hij de gevangenschap voor Paulus dragelijker maakte.

24. En na enige dagen kwam Felix daar in het gevangenhuis, in het huis van de landvoogd (hoofdstuk 24: 25), met Drusilla, zijn vrouw, die een Jodin was en de dochter van Herodes Agrippa I (Aanh. II d. 1); hij ontbood Paulus en hoorde hem over het geloof in Christus. Daarvan  had  hij  uiterlijk  wel  reeds  enige  kennis  (vs.  22),  maar  hij  wilde  graag  ook  de eigenlijke inhoud ervan vernemen.

Omdat de mensen ook in het horen allerlei afwisseling willen hebben, komt het willen horen ook soms tot het evangelie, om daarin een vermaak voor hun natuurlijke gezindheid te zoeken - om die reden (Luk. 23: 8) had Herodes Jezus sinds lang graag gezien - of ook dikwijls om iets  uit  het  evangelie  te  nemen  en  zich  daarvan  voor  het  branden  van  het  geweten  een verkoelende omslag te maken.

De  onverschrokken  belijdenis,  die  de  apostel  op  de  aanklachten  van  zijn  vijanden  had afgelegd (vs. 14vv.), zal zeker wel enige indruk op de landvoogd hebben gemaakt, zodat deze Paulus hem in elk geval als een merkwaardig, belangrijk man voorkwam, wiens hoewel ook overdreven levensgedachten wel de moeite waard waren om te horen. Daarbij kwam, dat zijn vrouw Drusilla als Jodin nog een bijzondere belangstelling had voor de belijder van Jezus. Ja, het  is  volstrekt  niet  ondenkbaar  dat  meer  dan  gewone  nieuwsgierigheid,  namelijk  een verborgen verlangen van het  hart, waarvan zij zich geen nauwkeurige rekenschap konden geven,  hen  dreef  om  van  deze  eigenaardige,  tot  hiertoe  ongehoorde  leer  iets  naders  te vernemen; dat zij echter niet van het geloof in Christus wilden horen, om zelf in Christus te geloven bewijst de verdere voortzetting van de geschiedenis.

Wel heeft Felix nagelaten aan de onschuldige zijn vrijheid weer te geven, maar als bij wijze van vergoeding en sussing van het eigen geweten betoont hij eerst alle welwillendheid aan de gevangene, gunt hem verlichting in zijn boeien en aan zijn vrienden de vrije toegang; straks ontbiedt hij hem en wil dat ook Drusilla, zijn Joodse vrouw, de man om wie zo veel te doen is en van wie zo veel gesproken is onder de Joden, hem ziet en hoort.

Die  gevangene  Paulus  bevond  zich  menselijk  gezien  geheel  en  al  in  de  macht  van  de landvoogd en moest nu voor hem spreken. Hoe gewenst was voor menigeen in zo’n toestand

dat voorval geweest en hoe zou hij erop uit zijn geweest om voor zijn eigen persoon daarvan te  profiteren  om  van  zijn  moeilijke  en  gevaarlijke  gevangenschap  hoe  eerder  hoe  liever verlost te worden. Hoeveel goede woorden zou hij hebben gegeven, hoe zou hij getracht hebben door een zachte, innemende, vleiende voordracht het hart van zijn rechter te bewegen! Niet aldus Paulus; alsof hij zichzelf had vergeten, wendt hij dit voorval slechts aan tot eer van zijn ambt, of liever van zijn Heer en tot welzijn van hen die hem willen horen. In de geest van de heilige en onberispelijke liefde, die niet het hare zoekt, zou hij graag Felix en Drusilla helpen (hoofdstuk 2: 40), al zou hij hun ook mishagen, al zou hij ze ook vertoornen. Het is er hem niet om te doen het kwade geweten van deze mensen nog zieker te maken door een rede, die lijkt op een verband, voor een ogenblik verzachtend, maar toch het kwaad woedend. Hij wil het liever geheel en voor altijd genezen door een rede, die gelijk is aan het snijdende en smart veroorzakende, maar toch het kwaad geheel genezende mes van de wondheler. O, de reinheid en waarheid van heilige mensen is zo’n kostelijke zaak.

25.  En  toen  hij,  Paulus,  in  zijn  samenspreken  met  de  landvoogd  over  de  zaak  die  hem interesseerde ook sprak over rechtvaardigheid en matigheid (de betekenis van dit woord is "zelfbeheersing, " matiging in elk genot en kan dus ook met "kuisheid" worden vertaald) en van het komend oordeel, dat door deze Jezus Christus zou worden gehouden (hoofdstuk 17: 31), werd Felix zeer bevreesd en antwoordde teneinde het  onderhoud af te  breken: voor ditmaal ga heen en wanneer ik nog eens de gelegenheid heb, zal ik u tot mij roepen en verder met u over die zaak spreken.

Paulus gebruikte zijn samenspraak over het geloof in Christus zo, dat het tenslotte uitkwam op rechtvaardigheid, zelfbeheersing en het komend oordeel, waarheden die een zeer diepe indruk maken. Hij predikt Felix het evangelie, maar hij geeft hem ook de wet, ja tast zelfs de boezemzonden van zijn hoorder aan. Van de gerechtigheid spreekt hij tot de omkoopbare beambte,  van  kuisheid  tot  het  echtbrekend  paar,  van  het  toekomstig  oordeel  tot  de onrechtvaardige rechter, wie reeds het keizerlijk gericht te Rome dreigde.

Paulus sprak van de zonden van de landvoogd niet rechtstreeks, maar hij sprak volgens 2 Tim. 2:  19;  1  Kor.  6:  9v.  2  Kor.  5:  10  van  deze  ernstige  zaken  meer  in  het  algemeen.  De uitdrukkelijke toepassing op hen was niet nodig, de Heilige Geest maakte die zelf op het hart van Felix. Had Paulus hem bepaald bestraft, dan zou hij zich van zo’n prediking dadelijk hebben afgekeerd, hij zou het voor enkel beledigingen en persoonlijkheden hebben aangezien. Nu voelt hij zich echter in zijn geweten getroffen en durft zich toch niet gekrenkt te tonen. Hij moest inzien dat Paulus het er niet op had toegelegd om hem te krenken, maar dat de leer van het evangelie, die hij zelf had verlangd te kennen, hem zo sterk geschokt had. Een wenk voor alle boetepredikers! Als strafpreken de indruk maken van persoonlijke beledigingen, dan zijn zij zeker de ware niet geweest, bij de ware strafpreken moeten ook zij, die het meest getroffen zijn, diep voelen dat niet de prediker, maar de Heere hen getroffen heeft.

Felix schrok. Wat een bewijs van de macht van Gods woord, dat een man, dronken van werelds genot als Felix, ervan schrok, de rechter voor de aangeklaagde, een beheerser voor een tentenmaker, de machtige voor de geboeide! Maar wat een bewijs tevens van het bedrog van  de  zonde,  dat  Felix  zich  haastte  om  het  zwaard,  dat  hem  de  ziel  doorboorde,  te ontvluchten met de beleefde wending: "voor ditmaal ga heen! " O zo spreken de dwazen de ene keer na de andere tot de boden van het nabijzijnd oordeel, van de genade, die nog nader is; maar de genade gaat voort, het oordeel blijft staan (vgl. Hebr. 9: 27).

"Als  ik  de  gelegenheid  zal hebben.  "  Ja,  zo  ontwijkt  men  ook  heden  nog  zo  graag  het aangrijpen  van  Gods  woord.  Men  wil  het  niet  geheel  afwijzen,  maar  men  wil  het  ook vooreerst nog geen meester laten worden. Maar hoe gaat het? De gelegen tijd komt maar niet en voordat die komt gaat het van de tijd in de eeuwigheid over! Wij lezen niet dat die nog voor Felix gekomen is, die gelegen tijd, waarmee hij zichzelf en de apostel tracht te troosten. Wel had hij nog twee jaar Paulus naast zich in de gevangenis, hij sprak nog wel meermalen met hem, maar tot een nadere betrekking, tot een omkeer kwam het niet, want Felix had eens voor altijd het woord van God verworpen. Wanneer is het de gelegen tijd tot bekering? 1) Altijd voor hem die wil, want a) altijd en op allerlei wijze roept God ons tot bekering door innerlijke beweging en uiterlijke leiding, door wet en evangelie, door vreugde en leed; b) altijd en bij elk beroep, in elke levenstoestand kan de mens tijd vinden om Gods woord te horen; 2) maar nooit voor hem die niet wil, want
a) wanneer God hem ook roept, nooit komt het hem gelegen; b) wanneer hij echter God eens zal roepen, dan is er voor God geen tijd meer (vgl. Joh. 8: 21).

Zijn geweten - en niet dat van Drusilla, die haar man verlaten had en zonder zelfs uiterlijk de welvoeglijkheid in acht te nemen, zich aan de Romein had overgegeven? zijn geweten werd door  de  eenvoudige,  maar  overtuigende  redenen  van  de  apostel,  wiens  vrijmoedigheid, bedachtzaamheid en getrouwheid, in niet zozeer tot bevrediging van de nieuwsgierigheid, dan wel tot wezenlijk nut van zijn toehoorders te spreken, gepaard aan wellevende beschaafdheid, hetgeen navolging van elke evangeliedienaar verdient - het geweten van de wrede en verharde Felix werd getroffen. De betamelijkheid van de beoefening van deugd en plicht, ook van kuisheid  en  rechtvaardigheid,  kon  hij  met  geen  mogelijkheid  ontkennen.  En  echter  hoe lijnrecht streed zijn gedrag daartegen. Wat een verantwoording stond hem eens te wachten, wanneer het toekomstig algemeen gericht (waarvan hij uit de fabelleer van de heidenen ook reeds enig denkbeeld had) zou gehouden worden! Hoe gelukkig was hij geweest als de vrees, die hem hierbij beving en waarvan wij de ongemene kracht van het geweten ook op verharde zielen herkennen, van die aard was geweest dat hij dat onheil had proberen te ontgaan door het afbreken van zijn wandaden en een ongeveinsde zelfverbetering! Maar hiertoe had hij geen lust. Lage gierigheid, vuil aards belang, de verboden liefde voor zijn nieuwe boeleerster en de gewoonheid aan de ondeugd, verbonden zich samen met de Joodse - met de wellustige -en dus dubbel geërgerde Drusilla, tegen al zijn goede voornemens. Het hart zocht slechts gerustgesteld te worden. Deze lastige prediker moest zwijgen; en de verstrooiingen van zijn bezigheden  en  de  liefkozingen van de overspeelster  moesten de sombere en naargeestige denkbeelden zo spoedig mogelijk weer verdrijven.

Helaas! Dat "voor ditmaal ga heen", hoort en bemerkt de trouwe en ernstige dienaar van het evangelie zo dikwijls en tot zijn innige smart; en wanneer komt dan die gelegen tijd? Ach, kwam hij, kwam hij dikwijls en nog tijdig; maar helaas, menigmaal is het op een sterfbed, wanneer de ziekte overmant en krachteloos maakt, wanneer de verwaarloosde en verzondigde ziel door angst  en vrees geschokt  en werkeloos gemaakt  wordt  en de deur voor eeuwig gesloten is. Geve de almachtige God dat de roepstem van Zijn ontferming nog krachtig door zal dringen in de harten van velen en dat het heden van de genade nog voor menigeen een welaangename  tijd,  een  dag  van  de  zaligheid  mag  zijn,  dan  worden  er  zelfs  Felixen  en Drusilla’s bekeerd en voor eeuwig aan het verderf ontrukt.

Wij kunnen ons voorstellen hoe een man als Felix - naast zijn onwettige gemalin gezeten en bevlekt  door  zoveel  ongerechtigheden  als  hij  was,  de  heilige  leer  van  Jezus  hoorde verkondigen. Het waren zo veel stukken vuur, die in zijn hart werden geworpen, om daar te blijven branden, totdat zij uitgedoofd werden in het bloed van Jezus, door het geloof in Zijn

naam. Doch dit laatste wilde hij niet, omdat de enige leus van het christendom is: wie de naam van Christus noemt, laat af van alle ongerechtigheid (2 Tim. 2: 19). Nee, het is niet bevreemdend dat een onheilige wereld niets van de heilige dienst van Jezus wil weten en dat er onder hen die christenen heten, zo weinige christenen zijn. Jezus neemt wel de onreinste zondaren aan, maar om ze te reinigen door Zijn bloed, te heiligen door de Heilige Geest en ze daarmee aan Zich gelijkvormig te maken en evenbeelden van God te doen zijn in de volle en waarachtige zin van het woord. Dat is het doel waartoe de verzoening door voldoening, de vergeving van de zonde, de wederaanneming van de zondaar in genade het middel, de weg is. Wie het doel niet wil, wijst het middel af met Joodse woede, zoals de Joodse raad, of met Romeinse beleefdheid, zoals Felix.

Hoewel  Felix  een  ogenblikkelijke  indruk  had  gevoeld  van  schuld,  was  zijn  hart  niet veranderd. Waarheid is een onwelkome bezoeker en hij maakte haast om die weg te zenden. Wat, was dan een andere bezigheid dringender dan de verandering van zijn bestaan of van meer gewicht dan het behoud van zijn ziel? Maar een uur, zelfs een minuut lijkt te lang, als wij genoodzaakt zijn om die verkeerdheden te horen uitspreken en een oordeel te vernemen dat wij niet kunnen rechtvaardigen, terwijl wij toch besloten zijn er geen afstand van te doen. Merk  op  wat  een  macht  het  woord  van  God  op  het  geweten  kan  uitoefenen.  Als  een eenvoudig apostel predikt  siddert  een machtig heerser! Die indrukken of bewegingen, die soms de bekering voorafgaan, verdwijnen dikwijls zonder enige uitwerking achter te laten. Zondaars schrikken soms wakker als iemand die door een luid geraas uit de slaap wordt gewekt, maar dadelijk weer neerzinkt in de gewone toestand van ongevoeligheid. Laat ons dan  ons  niet  bedriegen  met  die  verschijnselen  van  godsdienst  bij  zekere  gelegenheid  in onszelf of in anderen. Bovenal laat ons geen spelletje spelen met Gods woord. Zondaars, die daar uitstelt tot de volgende dag, waarom is de tegenwoordige tijd u niet gelegen? Verwacht gij, dat als gij in leeftijd toeneemt, uw hart weker zal worden of dat de invloed van het woord zal verminderen? Zijt gij nu niet in gevaar van eeuwig verloren te zullen gaan? Veracht dan de stem van God niet en zeg niet tot Hem: "Wij zullen u later hierover horen, " opdat Hij niet zal weigeren u te antwoorden, als de smart en angst over u komt. Lees het ontzaglijk woord in Spr. 1: 24-30

Vrijwillig ontbiedt hij de gevangene om hem over het geloof in Christus te horen; hij valt hem niet in de rede, zoals later Festus zal doen; hij hoort hem zelfs niet zonder merkbare indruk over rechtvaardigheid, matigheid en het toekomend oordeel spreken; hij is dan ook geenszins van plan de ernstige en vrijmoedige spreker onherroepelijk uit zijn oog te verbannen. Alleen voor ditmaal wordt hem geboden heen te gaan; graag zou de landvoogd nog meer naar hem luisteren, maar, hoe jammer, voor het tegenwoordige heeft hij geen tijd om zich met zulke gewichtige zaken bezig te houden. Hij ontzegt zijn hulde aan het talent van de prediker niet, maar ontslaat zich alleen van de moeite om zich onmiddellijk met de inhoud van de prediking bezig te houden. De bevreesde en toch lichtzinnige Felix, hoe is hij het levende en sprekende type van miljoenen geworden! Altijd  weer  dezelfde tegenstand,  hetzelfde voorwendsel en daarbij hetzelfde bedrog van zichzelf. Nee, men is niet voornemens zich te verharden, maar alleen niet gezind zich op  het ogenblik gewonnen te geven. Men wijst het woord van de waarheid niet af, maar stelt de gehoorzaamheid uit tot de meer gelegen tijd; het kind totdat hij jongeling, de jongeling totdat hij man, de man totdat hij grijsaard geworden is; de grijsaard tot hij op zijn sterfbed zal uitgestrekt zijn; heeft zelfs de moordenaar aan het kruis nog niet in zijn laatste  uur  genade  gevonden?  Zo  onschuldig  en  natuurlijk  schijnt  menig  voorwendsel, waarmee men zich aan de hoogste eis onttrekt, dat menig zondaar zich voor het eerst over zichzelf verbazen zal, wanneer voor de rechterstoel van God het  laatste bedeksel van de schande hem voor altijd ontnomen zal zijn. Rampzalig, maar ook schijnbaar bevreemdend

bestaan;  vanwaar  het  in  zijn  diepste  grond  te  verklaren?  Een  blik  in  het  hart  van  Felix beantwoordt de vraag; zijn geschiedenis houdt ons tegelijk de spiegel van de zelfkennis voor. Het geweten kan zich nog van de onwillekeurige indruk van de waarheid niet afsluiten, zelfs Felix  moet  heimelijk  huiveren,  waar  hij  gedagvaard  wordt  voor  de  vierschaar  van  de eeuwigheid. Maar tegelijk is de lichtzinnigheid volstrekt ongezind om van wereld en zonde te scheiden,  waar  men  het  hart  tracht  te  naderen.  Wellicht  zou  Felix  nog  niet  zo  geheel ongeneigd zijn om toe te geven aan een beter  gevoel,  maar  wat  zou zijn omgeving  wel oordelen, wat zou Drusilla wel zeggen; hoe zou men, als het gehoord werd, te Rome hem uitlachen.  Genoeg,  nee  reeds  teveel;  beter  dat  Paulus  heengaat,  dan  dat  Felix  in  een bespottelijk licht wordt gesteld. Later  kan hij immers nog altijd, indien hij lust heeft, zijn aandacht  aan deze weliswaar  gewichtige,  maar  toch sombere beschouwingen wijden? Die dwaze Felix, die zo tot een onberekenbaar morgen verschuift, wat even goed, nee beter op heden verricht wordt! Die misdadige Felix, die zo de genadearbeid van de hoogste Liefde ondankbaar versmaadt. Die Felix, die een eeuwigheid op het spel zet om enkele dagen van uitstel  in  de  dienst  van  de  zondige  vreugde  te  kopen.  Nee,  zij  bevreemdt  ons  niet,  de diepbedroevende  uitkomst  van  zijn  handelwijze  en  die  van  allen,  die  zijn  voetstappen drukken. Heeft hij voor een ogenblik helder gezien wat hem dreigt, dat ogenblik wordt straks door  des  te  dieper  verblinding,  door  volslagen  verharding,  door  uiteindelijke  verwerping gevolgd. Later ziet hij Paulus terug, maar zonder bevreesd te zijn; dan komt de dood, maar zonder dat hij tot hem zeggen kan: "voor ditmaal ga heen. " O God, bewaar ons en allen, die wij liefhebben, voor een zelfbedrog en een ontwaken als dit! Reeds kleeft zo menige vlek op onze ziel; behoed ons althans voor dit ene, dat onze gewetens niet als met een brandijzer toegeschroeid  worden!  Geef ons  een  geweten,  dat  luid  spreekt,  maar  ook  een  hart,  dat aanstonds gehoorzaamt en schrijf het ons diep in de ziel: "de gelegen tijd is juist nu! "

26. En tegelijk ook verbond hij aan de oorspronkelijke belangstelling in de gevangene (vs. 24) nog een ander, laag egoïstisch belang; hij hoopte namelijk dat hem door Paulus geld gegeven zou worden, om hem om te kopen, opdat hij hem losliet. Die bedoeling wilde hij Paulus doen weten en daarom ontbood hij hem ook dikwijls en dan sprak hij met hem over die zaak, want inFelix,  de  ongelukkige  Felix,  zocht  een  andere  schat  dan  die  van  het  evangelie;  zijn geldgierigheid vond echternatuurlijk hier geen bevrediging.

27. Maar toen twee jaren vervuld waren, voorbijgegaan waren, kreeg Felix in de nazomer van het jaar 60 n. Chr. (MATTHEUS. 2: 20) Porcius Festus als landvoogd in zijn plaats. En Felix, die er wel van overtuigd was dat de aanklacht van de Joden tegen Paulus moest worden afgewezen en hij dus moest worden vrijgelaten Ac 24: 22, wilde de Joden een gunst bewijzen en  liet  Paulus  gevangen.  Omdat  hij  graag  een  aanklacht  van  hen  bij  de  keizer  wilde voorkomen, wilde hij hun gunst zoeken en had hij daartoe verschillende middelen uitgedacht, ook dit, dat hij bij zijn heengaan Paulus in de gevangenis liet, opdat zij, indien zij wilden, bij zijn opvolger nog eens hun klachten zouden kunnen indienen.

Nog liet de Heere Felix niet los. Zelfs de lage hebzucht van deze onrechtvaardige rechter moest als middel dienen om de man weer onder het gericht van Gods woord te plaatsen. Hij liet Paulus herhaalde malen ontbieden en sprak dan met hem. Hij zal dan wel niets anders hebben gehoord dan de eerste keer; maar de wereld en haar begeerlijkheid, in het bijzonder de schandelijke, snode gierigheid, was te machtig in hem. Uiteindelijk werd hij van zijn post afgeroepen en de gelegen tijd was voorbij. Hij liet Paulus als gevangene achter en toch was deze waarlijk vrij, terwijl hij zelf de gevangene was, namelijk in de ketenen van de satan. Hij heette  Felix  d.  i.  de  gelukkige,  maar  wie  van  beiden  was  inderdaad  en  in  waarheid  de gelukkige?

Felix was verschrikt door de boeteprediking van de apostel. Daarin had hij een vast getuigenis omtrent zijn werkelijke, innerlijke toestand; aan dit teken kon hij weten wie hij was. Maar deze heilige gestalte van de boeteprediker weet hij zo geheel uit te wissen, dat hij op een andere tijd deze voor één aan hem gelijk aanziet, die voor ieder doel elk middel geoorloofd houdt.  In  zo’n  ontzettende,  innerlijke  verkeerdheid,  heeft  hij  de  laagheid  om  de  apostel dikwijls te roepen en zich met hem te onderhouden, om hem de mogelijkheid van omkoping duidelijk voor te stellen. Zonder twijfel had hij reeds meermalen opgemerkt dat Paulus een grote  liefde  en  verering  bij  vele  heidenen  en  Joden  genoot.  Hij  denkt  dat  het  dus  zijn gevangene weinig moeite zou kosten om een vrij aanzienlijke som voor zijn bevrijding bijeen te brengen, (wellicht is zijn gedachte daaraan nog versterkt, doordat hij gehoord had van de apostel dat hij naar Jeruzalem gekomen was met een collecte (vs. 17) v. L). Zo gaan twee jaren voorbij en Felix moet zijn post verlaten. Omtrent de onschuld van de apostel is bij hem niet  de  minste  twijfel  overgebleven,  maar  omdat  niet  volgt  wat  hij  als  voorwaarde  van vrijlating gewenst had, bemerkt hij die ook niet; reeds uit ontevredenheid, dat hij in zijn hoop bedrogen is, doet hij het niet. Als Paulus en zijn aanhangers hem nu geen som geld bieden, in de toekomst kunnen zij hem noch schade noch nut aanbrengen, de Joden daarentegen konden hem te Rome, als zijn schandelijke daden onderzocht werden, door hun getuigenis verlichting of verzwaring aanbrengen. Daarom laat hij met het oog op de gunst van de Joden, zoals Lukas dat punt op de voorgrond plaatst, Paulus gevangen achter. Maar hoe, als hij nu eenmaal iets terwille van de Joden wilde doen, waarom doet hij het niet geheel en al? Waarom geeft hij hem niet  aan de Joden over, die dit  begeerden onder voorwendsel de zaak te Jeruzalem nauwkeuriger  te  willen  onderzoeken,  maar  in  werkelijkheid  om  hem onderweg  te  doden (hoofdstuk 25: 3)? Rechtvaardigheid kan Felix van deze stap niet  hebben teruggehouden, daarom moeten wij terugkomen op de macht die de Romeinse regeling in de samenhang van deze geschiedenis heeft, een macht die hier werkzaam is tot bescherming van de apostel en ten dienste van het  rijk  van God  en  dit  des te meer  naar  gelang  de persoonlijkheid  die geroepen is om deze macht te vertegenwoordigen, onwaardiger en slechter is.

Lukas wil vertellen hoe de apostel naar Rome is gekomen en dat is wel het vertellen waard; want de duivel was geweldig vertoornd tegen deze reis en niet zonder reden had Paulus de broeders te Rome gevraagd om voor hem te bidden, opdat hij door de wil van God met vreugde tot hen mocht komen (Rom. 15: 32). Voor mensenogen lag het lot van de apostel in de handen van een staatsman, die door de wind van de openbare mening gedreven werd, nog daarenboven van zo iemand, voor wie het sedert lang een geringe zaak was om het recht te buigen naar eigen willekeur. Lukas laat niet na een trek, twee trekken uit het contact van de landvoogd met de gevangene in zijn huis aan te voeren, waaruit wij opmerken dat het alleen Gods hand geweest is, die de apostel beschermde en tot het doel van zijn loop leidde.

HOOFDSTUK 25

PAULUS BEROEPT ZICH VOOR FESTUS OP DE KEIZER

e. Vs. 1-12 Drie dagen na de intrede in zijn ambt bezoekt de nieuwe landvoogd uit officieel en persoonlijk  belang  de  stad  Jeruzalem.  Hem  wordt  met  bijzondere  aandrang  door  de overpriesters en de voornaamsten van de Joden verzocht,  Paulus,  die nog te Cesarea in bewaring was, naar de nationale hoofdstad te roepen, opdat daar zijn proces zou worden ten einde gebracht. De geheime bedoeling is hem op de weg te laten ombrengen. Festus staat dat verzoek niet toe, opdat het zwaartepunt van het landbestuur niet dadelijk bij het begin van zijn regeren zou worden verplaatst. Hij belooft echter een spoedige behandeling van de zaak te Cesarea en roept de aanklagers en getuigen daarheen. De dag na zijn aankomst op deze plaats vat hij reeds de zaak aan. Hier vaart men hard tegen de apostel uit, wat de menigte en de zwaarte van de tegen hem gerichte aanklachten aangaat; doch de tegenstanders kunnen hun beschuldigingen niet bewijzen. Festus, die van de drie punten van aanklacht dat van poging tot oproer tegen de keizer uitsluit, maar de beide andere, die de Joodse wet en de tempel aangaan, onbeslist willen laten om de aanklagers voor zich te winnen, doet het voorstel om met het oog op die beide punten het onderzoek te Jeruzalem te doen plaatshebben. Paulus maakt  gebruik van zijn recht  als Romeins burger  en appelleert  op  de keizer,  hetgeen de landvoogd na voorafgaand beraad met zijn raadsleden ook aanneemt.

1. Festus dan kwam in de provincie aan en ging drie dagen nadat hij zijn post had aanvaard, van Cesarea, de officiële stad Ac 10: 2, op naar Jeruzalem, de nationale hoofdstad van het door hem te besturen land, om zich aan de Joodse oversten te vertonen en de omstandigheden aldaar te leren kennen.

2. En de hogepriester en de voornaamsten van de Joden, vertegenwoordigd door hun oudsten (vs. 15) verschenen voor hem tegen Paulus, om het proces dat vroeger niet naar hun wens was afgehandeld, weer opnieuw te doen beginnen. En zij verzochten hem dat hij de zaak nu toch ten einde zou brengen, die zijn voorganger zo lang had gerekt, die reeds sedert twee jaar hangende was.

3. Zij deden dit met de begeerte naar een gunst ten nadele van Paulus, de aangeklaagde, opdat hij, Festus, hem zou doen komen naar Jeruzalem, nog in de tijd dat hij te Jeruzalem aanwezig was. Hij zou er toch zonder twijfel belang in stellen het hoogste college van het land dadelijk bij de intrede in zijn ambt voor zich te winnen en zo kon dan het proces spoedig ten einde lopen en het door de hoge raad reeds vastgestelde doodvonnis aan hem worden voltrokken (hoofdstuk 24: 6). Zij deden dat verzoek met de gruwelijkste bedoelingen en smeedden voor het  geval  dat  zij  dat  overbrengen  van  de  apostel  van  Cesarea  naar  Jeruzalem  mochten verkrijgen een aanslag, om hem door sluipmoordenaars, die men gemakkelijk kon krijgen (hoofdstuk 23: 12vv.), op de weg om te brengen; zo wilden zij een mogelijke vrijspraak door de landvoogd voorkomen en in ieder geval hun eigenlijke doel bereiken.

4. Doch Festus weigerde de gevangene over te brengen om de in vs. 16 meegedeelde reden en wees er de verzoekers op dat hun in de hoofdzaak door zijn weigering de gelegenheid niet was ontnomen om tot hun vermeend recht te komen. Hij antwoordde dat Paulus te Cesarea bewaard werd en dat hijzelf, de landvoogd, haastig daarheen zou reizen en dus behoefde de zaak ook geen langer uitstel.

5.  Laten dan zij,  zei  hij,  die onder  u als wettige aanklagers of gekwalificeerde getuigen optreden, als ik terugkeer met mij mee afreizen en als er iets onbehoorlijks in deze man wordt gevonden, laten zij hem beschuldigen voor mijn rechterstoel. Ik zal dus aannemen dat hij in de toestand van een aangeklaagde is, hetgeen Felix nog heeft verdaagd (hoofdstuk 24: 22), zodat dan te Cesarea tot het eigenlijke proces kan worden overgegaan.

Markus Porcius Festus was een rechtvaardig man (vs. 16), die graag weer goed zou hebben gemaakt wat zijn voorganger bedorven had en met strengheid en gerechtigheid de orde in Palestina trachtte te herstellen.  De  hartstochten van het  volk  waren echter  reeds te zeer opgewekt, om zijn voornemen te doen gelukken. Daarenboven heeft hij ten gevolge van een vroegtijdige dood slechts kort zijn ambt kunnen waarnemen (van het midden van het jaar 60 tot het begin van het jaar 62) en verkreeg hij na elkaar twee opvolgers, die het nog erger maakten dan Felix en zelfs elkaar nog in slechtheid overtroffen (Aanh. II d. 2-4). Ook de spoed,  waarmee Festus zich na de aanvaarding  van zijn  ambt  te Cesarea naar  Jeruzalem begeeft, toont hoezeer hij zijn verplichting kende als keizerlijk procurator en de plichten van zijn ambt. Evenwel betoont hij zich jegens Paulus onrechtvaardig en omtrent de Joden nog veel meer mensenbehager dan Felix. Hij laat het in het geheel niet komen tot een onderzoek of de aanklacht ontvankelijk of niet ontvankelijk is; hij beslist volgens de maat van de kortere procedure,  die  in  de  tijd  van  de  keizers  bij  de  Romeinse  rechtspleging  gewoonte  was geworden, dadelijk voor de ontvankelijkheid. Hij neemt de accusatio aan als reeds uitgemaakt en wil dadelijk tot de actio overgaan. Dit maakt, zoals uit hoofdstuk 26: 24vv. blijkt, dat hij in het godsdienstige geheel onverschillig is, hij heeft geen begrip voor goddelijke zaken, en in zo’n geval wordt steeds de eenvoudig natuurlijke, burgerlijke rechtschapenheid vroeger of later te schande. Te Jeruzalem was intussen, ongeveer sedert een half jaar, in plaats van de hogepriester Ananias door Herodes Agrippa II Ac 25: 13, een ander, namelijk Ismaël, zoon van Pbabi, in dit ambt geplaatst. Daarom wordt ook in vs. 2 van Ananias niet met name gesproken;  daarentegen  wordt  het  werk  van  hem  en  van  zijn  sadduceese  aanhangers (hoofdstuk 23: 12vv. ; 24: 10 de overpriesters en voornaamsten van het volk in een gesloten gezelschap   voortgezet   (vs.   3   en   7).   Tevens   was   het   ombrengen   van   Paulus   een hoofdaangelegenheid van de gehele Joodse natie, waaraan nu de Farizeeën, die er vroeger meer afkerig van waren, ook meenden te moeten deelnemen. Twee jaren zijn er reeds sedert de  eerste  aanslag  tegen  Paulus  verlopen  en  Ananias,  die  persoonlijk  door  de  apostel  is beledigd (hoofdstuk 23: 3) is intussen van de hogepriesterlijke zetel afgetreden. Desniettemin leeft  nog  dezelfde  dodelijke  haat,  dezelfde  lust  tot  sluipmoord  tegen  hem;  die  dodelijke vijandschap schijnt nog meer alles wat te Jeruzalem met een openbaar ambt en met ereposten bekleed is, te hebben ingenomen. Daaruit moet zeker wel worden verklaard dat Paulus door dezelfde Felix, over wie de Joden zozeer te klagen hadden, dat hij de gehele welvaart van het hand bedierf en het volk door zijn bestuur ten ondergang leidde, begunstigd scheen te zijn, waardoor scheen bevestigd te worden dat hij een afvallige was, die het met de heidenen hield en aan hen zijn volk  verraadde (hoofdstuk 22: 21vv.). Zo’n mening aan de zijde van de oversten  van  de  Joden  in  betrekking  tot  Paulus  zou  nog  in  geen  geval  uitsluiten  dat daarentegen Jakobus II bij het volk zelf nog steeds in gunst stond en tot aan het Paasfeest van het  jaar  62  zijn  invloed  wist  te  behouden,  die  zo  zichtbaar  voor  de  dag  treedt  in  de gebeurtenis, die in Aanh. II b. 3 is meegedeeld. Wat de gemeente te Jeruzalem ten opzichte van de ijveraars aangaat, die in haar de boventoon voerden, moet het in het oog lopen dat bij haar volstrekt niets te zien is van een deelneming in het lot van Paulus. In de tijd na het ombrengen van Jakobus II wordt dan ook volgens de brief aan de Hebreeën een zeer groot gevaar  gezien,  dat  men  van  het  geloof  in  Christus  zal  afvallen  en  tot  het  Jodendom terugkeren. Wij zullen later over dit punt nader moeten spreken Ac 28: 31.

6. En toen hij onder hen niet meer dan tien dagen doorgebracht had, dus een betrekkelijk korte tijd, kwam hij terug naar Cesarea, vergezeld door hen die Pauluswilden aanklagen; en de  dag  na  zijn  aankomst  zette  hij  zich  op  de  rechterstoel  en  beval  dat  Paulus  uit  zijn gevangenis zou worden voorgebracht.

7. En toen hij daar  gekomen was, stonden de Joden, die van Jeruzalem gekomen waren, rondom hem. Zij hadden hem omsingeld als een troep stieren en sperden hun mond tegen hem open als een verscheurende en brullende leeuw (Ps. 22: 13v.); zij brachten vele en zware beschuldigingen tegen Paulus voort, die zij niet konden bewijzen, ondanks de valse getuigen die zij hadden (MATTHEUS. 26: 59vv.).

8. Zij konden dat niet, omdat hij zich verantwoordde door te zeggen (om de verdedigingsrede in hoofdzaak (hoofdstuk 24: 11vv.) te herhalen: ik heb noch tegen de wet van de Joden, noch tegen de tempel, noch tegen de keizer iets gezondigd, zoals mij met gehele verloochening van hun eigen Messiasgeloof mijn aanklagers beschuldigen (Luk. 17: 7; 23: 2).

Het onderscheid tussen deze behandeling van de zaak en die in hoofdstuk 24: 1vv. wordt door Lukas aangewezen doordat daar (hoofdstuk 24: 10) gezegd wordt: "toen de stadhouder Paulus gewenkt had, antwoordde hij, " en nu hier geschreven wordt: "omdat hij zich verantwoordde door te zeggen. " Was het dus, zoals wij ons daarvan overtuigd hebben, in hoofdstuk 24 nog geen actio, geen eigenlijke behandeling van het proces, maar eerst een onderzoek, dan hebben wij daarentegen hier een wezenlijke gerechtshandeling, waartoe Festus het uit conniventie of goedwilligheid jegens de Joden dadelijk heeft laten komen. Hij heeft de apostel reeds als een "reus" behandeld, als één die in staat van beschuldiging is gesteld, hetgeen hij echter eigenlijk nog niet was. Het schijnt nu verder alsof Lukas met hetgeen hij in vs. 6 schrijft, als hij daar eveneens het getal van de dagen noemt die Festus te Jeruzalem doorbracht, zoals hij in vs. 1 het getal van de dagen aangaf die van het intreden in zijn ambt tot zijn reis van Cesarea naar Jeruzalem verliepen, niet zozeer de ijver en de nauwgezetheid van de landvoogd om het aan de Joden gegeven woord te vervullen om dadelijk hun zaak te behandelen, op het oog had, maar integendeel het dringen en haasten van andere mensen, die zich reeds hadden voorbereid op een coup of aanslag, die zij dachten te volvoeren en die nu geen tijd mogen verliezen als de aanslag zal lukken. Dit zijn de overpriesters en de voornaamsten van de Joden, die in vs. 2v. dadelijk hun eerste ontmoeting van de nieuwe landvoogd als een welkome gelegenheid gebruiken om hem voor hun zaak tegen Paulus te interesseren en zijn genegenheid voor hun bedoelingen als een gunstbetoning te vragen, als die een heerser bij het aanvaarden van zijn ambt geeft  aan hen die hij voortaan moet besturen, teneinde dadelijk te tonen dat hij een goedig heerser is, wie het om liefde te doen is. Hier is duidelijk een reeds lang voorbereid, slim aangelegd plan. Ook kan het ons niet moeilijk vallen uit de ons reeds bekende toestand van  de  omstandigheden  en  uit  andere  aanwezige  aanwijzingen  dit  plan  te  ontcijferen.  In hoofdstuk 24: 19 had toch Paulus al de welsprekendheid van Tertullus en alle verzekeringen van Ananias en zijn metgezellen als met een slag beschaamd, doordat hij erop wees hoe juist diegenen  niet  mede  aanwezig  waren,  die  wat  het  hoofdpunt  van  de  aanklacht,  wat  de omstandigheden  bij zijn  gevangenneming  aangaat,  alleen  een  voldoend  getuigenis  konden afleggen.   Zouden   dan   de   Joden   geen   voorzorg   hebben   genomen,   toen   Felix   werd teruggeroepen en een nieuwe landvoogd in de plaats van hem zou treden, om voor deze keer beter gewapend te zijn? En als nu bij het volksrumoer in hoofdstuk 21: 27vv. werkelijk, zoals wij bij hoofdstuk 19: 40 en 21: 30 ("Ac  19:  40" en "Ac 21: 30 dit  vermoeden hebben uitgesproken, Alexander de kopersmid de ziel van de beweging was, zouden zij niet de tijd tussen het aftreden van de een en het aanvaarden van het ambt door de andere landvoogd zich ten nutte hebben gemaakt om deze Alexander tot zich te laten komen? In het bewustzijn van

het overwicht dat zij nu door het meebrengen van deze over de apostel hebben verkregen, zijn zij bij de aankomst van Festus te Jeruzalem, hoewel deze reeds op de derde dag van zijn aankomst te Cesarea zich daarheen had begeven, dadelijk gereed met het weder opvatten van de  aanklacht  als  hun  gewichtigste  bezigheid.  Hij  zal  voor  de  hoge  raad  een  getuigenis afleggen, waarop deze, in tegenwoordigheid en desnoods onder voorzitting van de landvoogd, Paulus als tempelschender kan ter dood veroordelen, zodat hij toch zal moeten sterven, ook al mocht het weer als in hoofdstuk 23: 12vv. mislukken hem bij wijze van sluipmoord op de weg om te brengen. Wij zullen later zien dat bij de gehele geschiedenis, die wij voor ons hebben, de tekst 2 Tim. 4: 14-18 moet worden gelezen. Zeker staat het woord van Paulus: "Alexander, de kopersmid, heeft mij veel kwaad gedaan, " en het bericht van Lukas in onze tekst:   "de   Joden,   die   van   Jeruzalem   afgekomen   waren,   brachten   vele   en   zware beschuldigingen tegen Paulus voort" in het nauwste verband met elkaar. Dit inbrengen van klachten was zeker een voortbrengen van beweringen, die zonder enig geldig bewijs bleven; maar  Paulus  kon  geen  tegenbewijs  geven,  maar  moest  zich  tevreden  stellen  met  de tegenbewering in vs. 8 : "Ik heb noch tegen de wet van de Joden, noch tegen de tempel, noch tegen de keizer iets gezondigd. " Zeker zou hij tegengetuigen hebben kunnen stellen. De vier mannen, voor wie hij toen het offer in de tempel had gebracht, hadden slechts bereid hoeven te zijn, om zich eveneens te Cesarea te bevinden, daar de 8-10 dagen in vs. 6 hun zeker gelegenheid genoeg boden om de staat van zaken ten opzichte van Paulus bekend te maken en zich bij de landvoogd aan te bieden om in die zaak getuigenis te geven. Zij zullen echter liever niet met het proces te maken hebben gehad, noch zich aan de haat van de Joden hebben willen blootstellen en zo zou het woord van de apostel verklaarbaar zijn in 2 Tim. 4: 16 : "In mijn eerste verantwoording is niemand bij mij geweest, maar zij hebben mij allen verlaten. Het   worde  hun  niet   toegerekend.   "  Een  zeker  smartelijk  gevoel  over  ondervonden ondankbaarheid,  ervaren  trouweloosheid,  onverdiende  afgunst  zelfs  van  de  zijde  van  zijn christelijke broeders uit de Joden (hoofdstuk 21: 21), over wie hij ook in Kol. 4: 10v. spreekt, is wel in dat woord op te merken, alhoewel Paulus’ hart, tot vergeving bereid, het smartgevoel dadelijk overwint door de wending die hij eraan geeft met de voorbede, terwijl het woord met betrekking tot Alexander anders luidde: "de Heere vergelde hem naar zijn werken! "

9.  Maar  Festus  meende de aangeklaagde,  wat  zijn schuld  tegenover  de keizer  betrof,  te moeten vrijspreken (hoofdstuk 26: 31v. 28: 18). De aanklagers verzetten zich echter tegen de vrijspraak, wat de aanklacht betrof omtrent misdaad tegen wet en tempel (hoofdstuk 28: 19). De landvoogd had er belang bij om gedurende de waarneming van zijn ambt niet al te veel moeite te hebben met dat hardnekkig volk, dat in het algemeen zozeer tegen het bestuur van de Romeinen in opstand  was en kon als Romein ook niet  handelen over die aanklachten omtrent  schending  van de voorvaderlijke godsdienst  en ontwijding  van de tempel.  Festus wilde dan de Joden een gunst bewijzen en antwoordde Paulus: "Wilt gij naar Jeruzalem gaan en daar voor mij over deze dingen (hoofdst. 28: 17) geoordeeld worden? Het zal in mijn tegenwoordigheid en onder mijn leiding zijn, zodat geen onrechtvaardig oordeel tegen u zal worden geveld.

10. En Paulus zei: Ik sta doordat ik voor u, de keizerlijke beambte in dit land gesteld ben, voor de rechterstoel van de keizer, waar ik geoordeeld moet worden en zo sta ik erop bij deze rechtbank te worden gelaten. De Joden heb ik geen onrecht  gedaan, zoals  gij,  indien gij slechts een eigen gevoel van recht gehoor wilt geven, ook zeer goed weet (vs. 18vv.). Er is dus geen verwijzen van mijn zaak van uw tribunaal naar dat van de hoge raad te Jeruzalem nodig om duidelijkheid aan de zaak te geven.

11. a) Want indien ik onrecht doe, indien uw overtuiging een andere was dan ik zo-even veronderstelde en gij mij aan de ene of andere zijde voor schuldig zoudt houden en ik iets gedaan heb waar de doodstraf op staat, ik weiger niet, op grond van een vonnis, door u over mij geveld, te sterven; maar indien er niets is van hetgeen waarvan dezen mij beschuldigen, dan  kan  niemand  mij  hun  uit  gunst  overgeven.  Ik  beroep  mij  krachtens  mijn  Romeins burgerrecht (hoofdstuk 16: 37; 22: 25) op de keizer.

a) Hand. 18: 14

In  de  eerder  aangehaalde  tekst  2  Tim.  4:  14vv.  zijn  de  woorden:  "de  Heere  heeft  mij bijgestaan en heeft mij bekrachtigd, opdat men door mij ten volle zou verzekerd zijn van de prediking en alle heidenen die zouden horen. En ik ben uit de muil van de leeuw verlost, " meestal door  de uitleggers geheel verkeerd uitgelegd en heeft  men ook  het  verband met hetgeen wij voor ons hebben, geheel miskend. Beginnen wij met het laatst gezegde, dan moet onder  de  "muil  van de leeuw" niet  worden verstaan de dood,  die de apostel trachtte te verslinden, noch de keizer Nero of de vijandige rechters te Rome, die besloten waren hem ter dood  te  veroordelen,  maar  zich  hadden  genoodzaakt  gezien  om  ten  gevolge  van  de verdediging zijn proces te verdagen. Bij de beide verklaringen zou de genoemde redding tenslotte toch geen redding zijn geweest, als men van een bevrijding van de apostel uit de eerste Romeinse gevangenschap afziet. En ook als men die wilde aannemen, dan had Paulus zelf zich eerst met zijn appelleren op de keizer in muil van de leeuw begeven en dus daarmee een onoverdachte stap gedaan. Het is echter niet in te denken dat hij met zo’n uitdrukking de Romeinse overheid zou hebben gebrandmerkt, die ook volstrekt niet dorstte naar zijn bloed. Maar wel zijn de Joden, hier door de overpriesters en oversten vertegenwoordigd, de leeuw die naar Paulus bloed dorstte. Zo hebben zij zich in hoofdstuk 14: 19; 19: 23vv. ; 20: 3; 21: 31; 22: 22; 23: 12vv. ; 25: 3 voldoende bewezen en het zou ook zonder twijfel met zijn leven gedaan geweest zijn, als hij zich volgens het voorstel van Festus had laten uitleveren aan de rechtbank van de inquisitie te Jeruzalem, aan de hoge raad. Zo is hij dan juist door dit tijdig ingebrachte appelleren op de keizer uit de muil van deze leeuw gered. En zo ziet hij nu de bijstand en versterking van de Heere in het feit dat in de tijd waarin trouweloze broeders hem met hun getuigenis in de steek laten, een apostolaat of afvallige hem veel kwaad deed en het de Joden onmogelijk maakte, vele en zware klachten tegen hem in te brengen, zodat zijn onschuld, tenminste wat de zogenaamde bezondiging tegen wet en tempel aangaat, voor de ogen van Festus geheel werd verduisterd, hem aan de ene zijde de rechte tegenwoordigheid van  geest  verleend  werd  om  niet  te  bewilligen  in  het  voorstel  van  de  landvoogd,  hoe verleidelijk  die  ook  was  door  het  bijgevoegde  "voor  mij",  maar  het  wettig  middel  van appelleren daar tegenover te plaatsen. Aan de andere zijde lukte het hem ook door de wijze van zijn optreden en de macht van zijn rede, op de landvoogd en diens raad zo’n indruk te maken, dat men het appelleren aannam en hem in plaats van naar Jeruzalem liever naar Rome overbracht. Volgens dit doel heeft de Heere de loop van de zaken uiterlijk bestuurd, maar ook innerlijk zijn woorden en gedrag zo bestuurd dat hijzelf daarheen streefde. Het doel van dat alles is geweest dat door hem de prediking werd verzekerd, zoals bij ons is vertaald, dat zij haar volheid door het voortgaan tot aan de einden van de aarde, tot in de gehele wereld (Matth. 28: 19 Rom. 10: 18) verkreeg, doordat zij tot in het hart van de heidenwereld, in de hoofdstad van de wereld, in Rome doordrong. Hoorden de Romeinen het evangelie in hun hoofdstad, dan hoorden ook in de Romeinen alle heidenen het evangelie; maar zover zou het niet zijn gekomen, als de Joden hun wil hadden gekregen. Zoals dezen vanouds nijdig waren en de heidenen het evangelie niet gunden (hoofdstuk 13: 45; 17: 5), zo was die nijd ook de enige reden van hun bloeddorstige haat, zoals dat duidelijk in hoofdstuk 22: 21vv. bleek. Maar uit deze leeuwenkuil is de apostel nu gered; hij mocht, toen hij zijn tweede brief aan

Timotheus schreef, het rijk van God prediken en van de Heere Jezus leren met alle blijdschap zonder hinder (hoofdst. 28: 30v.). En als nu toch de gevangenschap van twee jaar in zachte militaire bewaring tenslotte op de dood van de apostel uitloopt, dan is dat toch niet meer voor hem een uitroeiing vóór zijn tijd, een weggeraapt worden voordat de loop geëindigd is (2 Tim.  4:  6vv.),  maar  een  verlossing  van  alle  kwaad  en  een  redding  tot  het  hemelse  rijk, waarvan de vroegere verlossing uit de muil van de leeuw en de overbrenging naar Rome een zwak beeld is. De hier gegeven verklaring van de tekst bij Timotheus zal wel de juiste blijken te zijn en met  de samenhang overeenstemmend. Is zij dat, dan is tevens bewezen dat  de tweede  brief  van  Timotheus  zo  weinig  een  tweede  gevangenschap  van  Paulus  te  Rome veronderstelt  dat  die  deze  integendeel  juist  uitsluit;  er  is  verder  bewezen  dat  men  de vervaardiging van deze brief ook niet na die tijd mag stellen, die de Handelingen van de apostelen in hoofdstuk 28: 30 en 31 beschrijft; hij valt integendeel nog in deze twee jaren (vgl. Aanm. II a. 2). Niet slechts zijn eigen recht, zo merken wij nog aan het einde van onze uiteenzettingen met de woorden van Lange op, beschermt de apostel door zijn in beroep gaan, maar ook de vrijheid en onafhankelijkheid van de Romeinse rechterstoel, die Festus op het punt stond prijs te geven. Ook daarom is Paulus een voorbeeld geworden van de evangelische kerk. Voor het forum van de hiërarchie stond haar niets anders dan vloek, inquisitie, gericht en zelfs sluipmoord te wachten. Ook voor haar bleef niets anders over dan een beroep op de keizer te doen, d. i. zich in de bescherming van de staat te begeven.

Ik  wil mij aan  de  handhaving  van  recht  en  gerechtigheid  niet  onttrekken,  ik  zoek  geen uitvluchten.  Dikwijls  toch  is  het  beroep  op  een  hogere  rechtbank  niets  anders  dan  een uitvlucht, die niets anders dan uitstel en verschuiving van het verdiende vonnis ten doel heeft. Dat was het bij Paulus niet; recht vorderde hij, gunst hoefde hij niet.

12. Toen het nu moest worden beslist of het ingediende appel moest worden aangenomen of niet, antwoordde Festus, toen  hij met  de raad gesproken had, met  de raadsleden van de Romeinse  rechtbank  die  van  mening  waren,  dat  aan  Paulus  zijn  wens  moest  worden toegestaan: hebt gij u op de keizer beroepen? Gij zult naar de keizer gaan.

Een beroep doen op de keizer kon niet onder alle omstandigheden worden toegelaten. Het kon ook worden geweigerd of omdat het te gevaarlijk, of omdat het overbodig was. Het eerste geval  was   daar   als   men   te   doen   had   met   een   beruchte   rover,   of   bewerker   van samenzweringen, gevaarlijk voor de staat, of met valse munters en rovers. Het tweede geval had dan plaats als er zo sterke en overeenstemmende bewijzen aanwezig waren, dat omtrent de wezenlijke schuld van de aangeklaagde niet meer kon worden getwijfeld. Nu had Festus, toen hij Paulus voor de hoge raad wilde stellen, feitelijk de aanklacht van hoog verraad reeds laten vallen als geheel onbewijsbaar. Daar echter de apostel steeds pogingen ten laste waren gelegd die voor de staat gevaarlijk waren, in welk geval, als er iets waars in de aanklacht lag, het beroep kon worden afgewezen, zag de landvoogd zich genoodzaakt zich eerst met zijn college van raadsleden af te zonderen. Door het later door hem gepubliceerde besluit werd Paulus aan de boosheid van het Joodse volk ontrukt. Mocht de leeuw nu ook verder zijn muil tegen de apostel opsperren, tussen de bloeddorstigen en de aangeklaagde stond voortaan het Romeinse gericht; rechtstreeks kon de leeuw zijn leven niet meer aanranden.

f. Vs. 13-26: 32 Door de gehele wijze waarop het proces in de behandeling van het vorige gedeelte afliep, was de apostel zowel materieel als formeel vrijgesproken van de aanklacht van hoogverraad tegen de Romeinse keizer, zodat Festus in zijn mededeling in vs. 18v. er in het geheel niet meer aan denkt en ook Paulus zelf in hoofdst. 28: 17vv. ervan zwijgt. Nu moest,  voordat  de  gevangene  naar  Rome  werd  gevoerd,  door  de  leiding  van  God  een

gebeurtenis plaatshebben, waarbij de aangeklaagde door het toenmalige hoogste bestuur van de tempel en de laatste spruit van het koningshuis ook in materiële zin werd vrijgesproken van alle schuld tegen de Joodse tempel en de Joodse nationaliteit, zodat hij alleen als een naar formeel recht gevangen man naar Rome ging. De gebeurtenis is de aankomst van de koning Agrippa II, die de waardigheid bekleedde van hoogste opziener over de tempel en nu weinige dagen  na  die  gerechtelijke  behandeling  samen  met  zijn  zuster  Berenice  te  Cesarea  zich bevond, om de nieuwe landvoogd te begroeten. Festus vertelt hem over de zaak van Paulus, omdat hij daarmee als een uitsluitend Joods godsdienstige zaak geen raad weet en laat aan hem  bij  het  nu  ingestelde  verhoor  van  de  gevangene  de  leiding  van  de  zitting  en  de einduitspraak aan hem over. De rede die Paulus daar houdt, is de zevende van alle die dit boek uit zijn mond ons meedeelt (hoofdst. 13: 16vv. ; 14: 15vv; 17: 22vv. ; 20: 18vv. ; 22: 1vv; 24: 1vv.) en staat aan de ene kant in nauwe verwantschap met de vijfde (hoofdstuk 22: 1vv.), waarin de apostel reeds over zijn vroeger leven als Farizeeër en van de geschiedenis van zijn bekering tot Christus sprak, aan de andere kant parallel met de zesde (hoofdstuk 24: 10vv.), in zoverre op de indruk gelet wordt op Festus en Agrippa, zoals daar op Felix en Drusilla. Zij laat ons echter in beide opzichten eigenaardigheden opmerken en getuigt van de verheven kunst en wijsheid van de apostel om telkens datgene te geven, wat juist op die plaats en voor het zielenheil van de toehoorders het doelmatigste was.

13.  En toen enige dagen na  de  gerechtelijke behandeling  van de zaak (vs.  7vv.)  voorbij gegaan waren, kwamen de koning Agrippa II Uit 2: 20 en Bernice zijn zuster, die met hem samenleefde,  te  Cesarea  (Agrippa  was  toen  31  en  Berenice  30  jaar  oud),  om Festus  te begroeten, hem te verwelkomen als de nieuwe landvoogd van hun volk en bij hem als de vertegenwoordiger van de keizer hun opwachting te maken.

Herodes Agrippa II, of, zoals hij zich op munten noemt, Markus Agrippa, was bij de dood van zijn vader Agrippa I in het jaar 44 n. Chr. (hoofdst. 12: 23) pas 17 jaar oud en bevond zich te Rome, waar hij ook de eerste jaren bleef. Na de dood van zijn oom Herodes van Chalcis (zie de stamboom aan het einde van het slotwoord bij I Makk. B I 2 c. No. 3), verkreeg hij omstreeks het jaar 50 diens koninkrijk aan de Libanon, alsmede het opzicht over de tempel te Jeruzalem en het recht om de hogepriesters te benoemen; hij nam echter zijn rijk pas enige jaren later in bezit. Spoedig daarop, in het jaar 53, moest hij dit vorstendom weer overgeven voor een groter gebied, namelijk de tetrarchie van Filippus, die van Lysanias en het gebied van  Varus,  dat  eveneens  aan  de  Libanon  lag  en  de  verbinding  tussen  de  ene  en  andere tetrarchie vormde. Na de dood van Claudius werd door de gunst van Nero zijn bezitting nog met enige stukken van Galilea en Perea vergroot. Uit dankbaarheid voor dergelijke weldaden was hij nu ook in zijn buitenlandse politiek geheel en al de zaak van Rome toegedaan, doch wist ook het Jodendom aan zich te verbinden, zoals zijn vader had gedaan. Zo bericht de Rabbijnse  traditie  van  gesprekken  van  de  koning  met  de  beroemde  schriftgeleerde  Rabbi Eliëzer  over  vragen  van  de  theologische  casuistiek.  Van  zijn  drie  zusters  hebben  wij de jongste, Drusilla, in hoofdst. 24: 24v. leren kennen; de oudste was de hier genoemde Bernice, tot het jaar 48 gehuwd met Herodes van Chalcis, haar oom; na diens dood leefde zij in het huis van de broeder en verstrikte de zwakke man spoedig zo in haar netten, dat deze zich in een zeer verdachte relatie met haar inliet. Toen het schandaal openbaar was geworden, besloot zij de koning Polemon van Cilicië te huwen. Zij hield het intussen niet lang bij hem uit, maar kwam bij haar broeder terug en schijnt de oude relatie te hebben voortgezet. Later, in de tijd van de Joodse oorlog, werd zij de maîtresse eerst van Vespasianus en later van Titus, daar zij een buitengewone schoonheid was. Even kwezelachtig als liederlijk vinden wij haar in het jaar 66 in Nazireaat te Jeruzalem (Aanm. II d. 3). Het is opmerkelijk hoe in onze tekst (vgl. vs. 23 en 26: 30) Lukas, net als Josefus bij gelegenheid van de rede die Agrippa uit Xystus tot

het volk hield (Aanh. II d. 4) dat doet ("Agrippa plaatste zijn zuster Berenice naast zich, zodat zij van alle zijden kon worden gezien" De b. Jud. II 16: 3), deze zuster aan alle handelingen van de broeder laat deelnemen, alsof zij diens echtgenote was, zonder ergens te zeggen dat zij zijn zuster was. Hij wil wel de onnatuurlijke verhouding laten doorschemeren en zoals nu de evangelische geschiedenis dadelijk bij het begin (Luk. 3: 19) ons van echtbreuk in het huis van de Herodianen heeft te berichten, zo wijst de geschiedenis van de apostelen ons in haar einde aan hoe het familieleven in dit huis tenslotte zelfs tot bloedschande is voortgegaan.

14. En toen zij daar vele dagen doorgebracht hadden, heeft Festus aan de koning over Paulus verteld. Die was wel geen Jood, maar toch opzichter over de tempel te Jeruzalem en dus stelde hij veel belang in diens oordeel, over een zaakdie hem zo  geheel duister  was. Hij deelde die mede, zeggende: hier is een zeker man door Felix gevangen gelaten (hoofdst. 24: 27).

De eerste dagen zullen wel met allerlei vermakelijkheden zijn doorgebracht, die men zoekt om hooggeplaatste vreemdelingen eer aan te doen; na verscheidene dagen echter, toen de overige stof uitgeput was, kwam men ook op de zaak van Paulus.

Paulus is door zijn beroep op de keizer althans voor een tijd uit de macht en dreiging van de Joden bevrijd. Voor hen moet voorzeker de teleurstelling groot geweest zijn. Groot is nu de verlegenheid van de stadhouder. Wat zal hij naar Rome over een zaak, waarvan hem de grond en  het  wezen  een  raadsel  is,  tegen  een  blijkbaar  onschuldige  gevangene  en  appellant schrijven? In deze verlegenheid komt hem een vriendschappelijk bezoek allergelukkigst van pas. Het is dat aankomen van Agrippa. Met de hem eigen mengeling van hoogheid en de naïeve erkentenis van onbekendheid in zake van godsdienst spreekt hij tot zijn bezoekers.

Men merkt voortdurend in zijn handelwijze en in het omstandige bericht over hetgeen hij tot hiertoe gedaan heeft en over zijn twijfel in de voor hem zo moeilijke zaak, niet alleen de nieuwe beambte op, maar ook de ijdele Romein, die bij alle schijn van beleefdheid, die om raad vraagt, toch tevens wil tonen hoe onpartijdig en welingericht de Romeinse rechtspleging is.

15. Tegen wie, toen ik in Jeruzalem (vs. 1) was, de overpriesters en de ouderlingen van de Joden begeerden dat ik een vonnis tegen hem zou uitspreken en laten volvoeren.

16. Ik antwoordde hun dat de Romeinen de gewoonte niet hebben a) een mens uit gunst ter dood over te leveren, zoals zij eigenlijk begeerden, voordat de beschuldigde de beschuldigers tegenover zich heeft en gelegenheid totverantwoording gekregen heeft over de beschuldiging (hoofdst. 16: 37).

a) Deut. 17: 4

"De gewoonte van de Romeinen" is de hoofdzaak in de trotse voorstelling van de landvoogd en weinig vleiend was het voor de koning van de Joden, dat de gewoonte van de Joden daarbij zeer ongunstig afstak. Festus vroeg Agrippa’s raad, opdat  hij een gevangene  niet  zonder mededeling van de reden tot de keizer zou hoeven te zenden (vs. 26v.), maar hij deelt het gebeurde mee niet zonder het twistzoekende Jodendom te berispen, dat in de vorm van een eerste verzoek de nieuwe rechter tot een ongerechtigheid wilde bewegen.

Audiatur et altera pars. "Men hore ook de andere partij", voordat men een oordeel uitspreekt, was één van de eerste grondregels van het recht van de Romeinen, die in zaken van recht en gerechtigheid zelfs nog heden veelal onze leraars en wetgevers zijn. Het zou te wensen zijn dat  deze  zo  goede  regel en  gewoonte  van  de  Romeinen  in  het  dagelijks  leven  door  de christenen juist werd gevolgd, zodat zij geen van hun medemensen ongehoord veroordeelden, nooit in de eerste opwelling een oordeel velden en niet dadelijk alle kwaads geloofden, dat men anderen nazegt.

18. De beschuldigers die hier stonden, brachten echter geen beschuldiging in over dingen die ik vermoedde. Volgens de mij gedane aanklachten en omdat de man reeds zolang en zwaar gevangen zat en zo vreselijk gehaat werd, meende ik dat ik hier te doen had met een grote misdadiger, bijvoorbeeld met een oproermaker of moordenaar (Mark. 15: 7).

19. Dat was hij echter niet, maar zij hadden met hem enige twistpunten over hun godsdienst (hoofdstuk 17: 22) en over een zekere Jezus, die gestorven was en van wie Paulus zei dat hij leefde, omdat Hij weer zou zijn opgestaan (Luk. 24: 23).

Over de Joodse godsdienst spreekt Festus hier niet met zo’n eerbied als men verwachten zou, daar hij in Agrippa iemand voor zich had die de godsdienst van de Joden beleed. Daar echter grote heren vaak  van de godsdienst die zij uiterlijk belijden, in hun hart niet veel maken, wagen het andere tongen gemakkelijk ook in hun aangezicht daarvan lichtvaardig te spreken.

Het Oude Testament is in de ogen van Festus niet veel anders dan bijgeloof - en nu het Nieuwe? Dat handelt naar zijn mening over een zekere Jezus, die gestorven is en van wie Paulus zei "dat hij leefde. " Over die naam dus, in wie alle knieën zich moeten buigen, spreekt Festus met volkomen onverschilligheid. Wat maakt het iemand, die geen Jood is, uit (Joh. 18: 35) welke vraagstukken de Joodse geleerden behandelen? En ziet, de onbekende Jezus, met schouderophalen genoemd, betoont dat Hij leeft en regeert juist door deze trotse Romein, die de heidenapostel moet behulpzaam zijn om te komen tot het doel van zijn loop! Zij die nog heden ten dage met een Festuslachje spreken over de geheimen van God, alsof het nietige vragen en eigenaardige meningen van de theologen waren - hoezeer heeft deze Jezus ook hen in Zijn hand!

20. En toen ik bij mijn onbekendheid met dergelijke dingen over het onderzoek van deze zaak in twijfel was, vroeg ik of hij naar Jeruzalem wilde gaan en daar over die dingen geoordeeld worden door de hoge raad, die omtrent dergelijke zaken onderzoek instelde en oordeelde.

21. En toen Paulus in hoger beroep ging, opdat men hem tot de beslissing van de keizer in bewaring zou houden en er dus niets van wilde weten om door de hoge raad te Jeruzalem geoordeeld te worden, toen heb ik, daar ik zo’n beroep niet mocht afwijzen, bevolen dat hij bewaard zou worden tot de tijd dat ik hem naar de keizer zenden zou, waar dan zijn zaak ten einde zou worden gebracht.

Alhoewel wij de minachting, die Festus als heiden en man van de wereld uit onwetendheid met de vraag over de waarheid van de opstanding van Jezus liet opmerken, verafschuwen, moeten wij toch aan de andere zijde de billijkheid en gematigdheid in hem prijzen, dat hij in dergelijke godsdienst- en geloofsvragen niet met dictatorische uitspraken begonnen is en zelfs niet  eens  de  strijd  voor  zijn  rechterstoel wilde  brengen.  Deze  heiden  heeft  hierin  betere beginselen   dan   vele   christelijke   overheden,   die   er   geen   gewetenszaak   van   maken godsdiensttwisten   evenals   burgerlijke   onenigheden   te   behandelen,	leerstellingen   en

waarheden met verbanning, vuur en zwaard te verbieden en zich tot rechters over het geweten opwerpen.

Men kan het Festus niet aanrekenen dat hij van die godsdienstzaken niets verstond, maar wel moet  men  het  aan  die  ontelbaar  velen,  die  in  de  christelijke  kerk  geboren,  gedoopt  en opgevoed zijn, kwalijk nemen, dat zij van de eenvoudigste leerstukken volstrekt niets weten. De grootste schreeuwers, dikwijls wie weet hoe ontwikkeld in het uiterlijke, weten vaak niet wat een zeer zwak catechisant uit een dorp van het christendom weet.

22. En Agrippa zei tot Festus; Ik zou, indien het mogelijk was (Rom. 9: 3 Gal. 4: 20), ook zelf die man wel willen horen, om mij een beeld van zijn zaak te kunnen vormen. Festus was aanstonds bereid hem zo spoedig en zo plechtig mogelijk (vs. 23) de gelegenheid daartoe te geven, daar hij om die begeerte uit te lokken de mededeling omtrent Paulus had gedaan, teneinde uit zijn verlegenheid te worden gered. En hij zei: morgen zult gij hem horen; bereid u dus voor op een verhoor van hem.

Als Festus de zaak van Paulus, waarmee hij geen raad weet, Agrippa voorlegt, dan komt hij daarmee zeker tot een beter persoon dan Pilatus, toen hij Jezus, met wie hij niets wist te beginnen, naar de oudoom van Agrippa, die lichtzinnige Herodes Antipas, de viervorst van Galilea zond; en als onze Herodes Agrippa hier zegt: "ik wilde ook zelf die mens wel horen, " dan is zeker zijn nieuwsgierigheid edeler en dieper geweest dan die van die andere Herodes, die Jezus sedert lange tijd had willen zien en die Hem bespotte, daar Hij voor hem geen wonderen deed. Maar ook onze Agrippa staat voor ons als een man van de wereld, wie bij al zijn godsdienstige eigenschappen toch een diepere godsdienstige grond ontbreekt. Maar wij moeten het toch beschouwen als een opwelling van nieuwsgierigheid en genotzucht en wel van een meer edeler aard (want ook in geestelijke zaken is er een nieuwsgierigheid en zucht tot genot), als Agrippa onder andere voorname genietingen en bezigheden nu ook eens deze mens wenst te zien en te horen, van wie Festus hem gesproken heeft, over wie hij overigens ook veel geruchten heeft gehoord. Hoe ijdel, hoe laag, hoe oppervlakkig staat deze koning met zijn: "ik wilde ook zelf die mens wel horen" naast de heilige ernst van de apostel, die alle kracht  van zijn geest, alle geluk van zijn leven in de kennis van Jezus  Christus en diens zaligheid  stelde  en  alles  schade  achtte,  opdat  hij Christus  mocht  winnen!  Hoe  ijdel,  hoe zonder  zegen,  hoe  onvruchtbaar  blijkt  toch  die  nieuwsgierigheid  van  de  mannen  van  de wereld, waarmee zij ook wel eens naar de kerk gaan, omdat zij geen andere afleiding weten, een prediker willen horen, omdat hij in de mode is, een stichtelijk  boek  ter  hand nemen, omdat zij zich vervelen. Hoezeer verschilt die van de ernstige leergierigheid en begeerte naar zaligheid van een ware christen, die tot Jezus komt, omdat hij weet: "Gij hebt de woorden van het eeuwige leven, " van hem die het woord van God naloopt, omdat het hem heilige ernst is met de vraag: "wat moet ik doen om zalig te worden? "

Het oordeel van de man van de wereld over geloofszaken: 1) zijn hoogste standpunt is dat van het burgerlijk recht; 2) zijn oordeel is minachtend; hij rekent de voorwerpen van het geloof tot het gebied van het bijgeloof en stelt er een zekere eer in dergelijke zaken niet te begrijpen; 3) zijn belangstelling in dergelijke zaken is evenals bij Agrippa een zaak van nieuwsgierigheid en van mode.

23. Toen dan de volgende dag Agrippa gekomen was met Bernice, die ook graag die zitting wilde  bijwonen  toen  haar  broer  haar  daarvan  vertelde,  en  zich  met  grote  pracht  tot  de landvoogd  had  vervoegd,  was er  ook  van  zijn kant  alles aan gedaan om een luisterrijke samenkomst  te  hebben.  En  toen  zij het  rechthuis  waren  binnengegaan,  in  de  gehoor-  of

spreekzaal van het rechthuis (hoofdst. 23: 35), met de oversten over duizend, de hoogste militaire  autoriteiten  en  de  mannen  die  de  voornaamsten  van  de  stad  waren,  de  beste magistraatspersonen van Cesarea, werd Paulus op bevel van Festus voorgebracht.

Dat het naar de aard van de wederzijdse betrekking tussen de hooggeplaatste personages tot grote pracht en praal kwam, is evenmin bevreemdend, als dat naar de aard van de wereldzin, aan oude en nieuwe tijden gemeen, het verhoor van de befaamde gevangene tot een soort van openbare  vertoning  gemaakt  werd,  waarvoor  de  verschillende  militaire  en  burgerlijke autoriteiten en nationaliteiten te Cesarea uitgenodigd werden.

Zij maakten een vertoning, alsof zij een grote heer verwachtten; dat was later Paulus in zijn boeien.

Door  de  voorstelling  van  Paulus  voor  Agrippa  en  Bernice  kwam  voor  het  eerst  de voorzegging van de Heere (Matth. 10: 18 Mark. 13: 9) tot vervulling: "gij zult voor koningen en stadhouders geleid worden om Mijnentwil. "

Hoewel Paulus reeds een beroep op de keizer gedaan had en Agrippa dus geen vonnis kon uitspreken, maar op zijn hoogst een gunstig getuigenis kon geven, had deze toch lust met Paulus te spreken; de zaak werd nu niet ten einde gebracht als een privé-gesprek, maar in een gehoorzaal, dus als rechtszaak. Dit was een gelegenheid voor Agrippa om zich in staatsie te vertonen, te midden van het Romeinse gebied als Joods vorst op te treden in de hoedanigheid van onderzoeker in een rechtsgeding.

Met grote pracht, in sierlijke kleding en met alle praal vertoonden zich Agrippa en Bernice en dat op de plaats waar volgens hoofdst. 12: 21vv. de pracht van hun vader een verschrikkelijk einde had gehad.

Hoe zou die pracht spoedig verbleken voor de eenvoudige woorden van de man van God!

24. En Festus zei: Koning Agrippa en gij mannen, allen die met ons hier tegenwoordig zijn om onze vergadering op te luisteren en als getuigen bij te wonen! Gij ziet dezePaulus, van wie mij de hele menigte van de Joden heeft aangesproken en met grote onstuimigheid bij mij heeft aangedrongen, zowel te Jeruzalem als hier te Cesarea (vs. 2v. en vs. 7vv.). Men heeft hem zwaar bij mij beschuldigd, roepende dat hij niet meer behoort te leven, terwijl men zich tot zaakwaarnemers maakte van hen die dat voor Claudius Lysias uitschreeuwden (hoofdstuk 22: 22).

25. Maar het bleek mij, zowel uit de verantwoording die hij zelf voor mij heeft gehouden (vs. 8) als uit de akten van mijn voorganger en uit de berichten van de overste (hoofdstuk 23: 29; 24: 22v.), dat hij niets gedaan had waar de doodstraf op staat en omdat hij zich ook zelf op de keizer beroepen heeft (vs. 10v.) heb ik besloten hem tot de keizer te Rome te zenden.

26. Maar ik heb niets stelligs over hem te schrijven aan mijn heer, onze keizer, zodat ik in verlegenheid ben wat de inhoud moet zijn van de brief ter geleide van hem (hoofdstuk 23: 25vv.), om voor het verdereonderzoek enkele aanwijzingen te geven. Daarom heb ik hem voor u gebracht en vooral voor u, koning Agrippa, opdat ik na het onderzoek door u, die toch met kennis van zaken een juist oordeel kunt uitspreken, wat heb te schrijven.

27. Want het lijkt mij niet redelijk, geen wenselijke zaak, een gevangene te zenden en niet ook de beschuldigingen die tegen hem zijn, te kennen te geven. Er dient toch te worden geschreven waarom hij zolang gevangen is gehouden en voor de rechtbank van de keizer gesteld wordt, zodat tenminste iets wordt genoemd wat nader onderzoek en nadere beslissing nodig heeft. Om zoiets te vinden, leg ik de gehele rechtszaak in uw hand.

Men ziet, Festus wil de aanklacht van de Joden duidelijk doen uitkomen als een onverstandig bestormen van zijn rechterlijk standpunt om daarentegen de standvastigheid, die hij meent betoond te hebben, in het gunstigste licht te laten voorkomen. Ook hier (vgl. vs. 20) verbergt hij de omstandigheid dat hij door zijn wankelen Paulus tot het beroep heeft gedwongen (vs. 9), in duisternis.

Door  de  aanspraak  aan  koning  Agrippa  en  de  overige  aanwezigen,  waarmee  Festus  de behandeling in de plechtige gehoorzaal opent, wijst hij de eerste aan als een scheidsrechter, kundig op dit gebied, die bij de grote tegenstelling tussen het algemeen oordeel van de Joden ten opzichte van de gevangene en zijn eigen overtuiging in staat zal zijn een middenweg te vinden, met  behulp waarvan hij Paulus naar  de  vorm rechtens tot  de keizer kan zenden. Agrippa neemt vervolgens ook in hoofdstuk 26: 1 de plaats van voorzitter en beslisser in, waarin Festus hem voor  dit  geval geplaatst  heeft  en verkrijgt  daardoor in deze plechtige vergadering van Romeinse notabelen die rang die met zijn koninklijke naam overeenkomt. Hij neemt het woord en geeft aan Paulus toestemming zich te verdedigen; net zo spoedig en zeker weet ook de apostel zijn plaats te vinden en in te nemen. Wij twijfelen er niet aan of, zodra hij de koning aan het hoofd van de hele vergadering en van de rechtszaak ziet, het woord van de Heere hem in gedachten is gekomen van het getuigenis dat hem ook voor koningen opgelegd is (hoofdstuk 9: 15) en hem dit ernstig zal hebben aangespoord en tevens troostvol zal hebben bemoedigd.

De naam "heer" voor de keizer te Rome, waarvan Festus zich in vs. 26 bedient, was een benaming die Augustus en Tiberius met beslistheid afwezen als een naam die slechts de Joden toekwam, maar die reeds door Caligula en Claudius werd toegestaan en door Nero (regeerde sedert 13 okt. 54, dus sedert de tijd dat Paulus zijn werk in Efeze begon (hoofdstuk 19: 1vv.) zelfs als verplichte rechtstitel werd geëist.

HOOFDSTUK 26

PAULUS ONTVANGT, NA ZIJN VERANTWOORDING, VAN AGRIPPA GETUIGENIS VAN ONSCHULD

1. En Agrippa zei tot Paulus: Het is u geoorloofd voor uzelf te spreken, uw verdedigingsrede te houden. Toen strekte Paulus, om des te plechtiger en uitdrukwekkender te spreken, zijn hand uit, waaraan de ketting hing (vs. 29) en hij verantwoordde zich aldus in de Griekse taal:

In   de   tegenwoordigheid   van   zijn   meerderen   en   vooral   van   overheden,   brengt   de welvoeglijkheid met zich mee dat men het stilzwijgen bewaart, totdat men ons aanspreekt of gelegenheid geeft tot spreken. Het is dan ook in het algemeen verkeerd zich dadelijk op de voorgrond te stellen, zelfs met de prediking van het evangelie. Bescheidenheid is ook een deugd. Ons moet gelegenheid gegeven worden om te spreken en dan valt het spreken ook lichter. Niet met de deur in huis te vallen, is onze roeping, maar voor het huis te komen en te laten horen of zien dat men er is en dan gaat de deur vanzelf open of zij blijft dicht. Men moet zolang lijdelijk zijn tot men handelend kan worden en wel beslissend kan handelen. Festus geeft Agrippa het woord. Dit behoorde niet alleen tot de beleefdheid, maar ook tot de orde. Agrippa was een koning; en Festus, de stadhouder, ofschoon veel machtiger dan hij, gaf hem als zodanig het recht, de eer en het woord. Paulus spreekt ook bijzonder Agrippa aan; deze was hier nu vanzelf in alles de hoofdpersoon. Hij die hem het woord gegeven had, tot die richtte hij ook het woord.

2. Ik acht mijzelf gelukkig, o koning Agrippa, dat ik mij heden voor u zal verantwoorden van alles waarvoor ik door de Joden beschuldigd word.

Paulus spreekt naar zijn gehoor. Als een welopgevoed en geleerd man is hij zeer bekwaam om zich  te  voegen  naar  de  velerlei  toestanden  waarin  hij  komt  en  naar  zijn  onderscheiden omgeving. Hij neemt de stijl aan van hen tot wie hij spreekt. Tot het volk spreekt hij met kracht; voor de Joodse raad met kennis van de wet; hier spreekt hij koninklijk vrijmoedig en toch eerbiedig, zoals men aan het hof spreekt, omdat men in hoge kringen reeds met een half woord verstaan wordt en men daar gesteld is op fijne vormen. Hij weet dan ook dat als men begint  met  zijn  meerderen  te  eerbiedigen,  deze  vanzelf de  vrijheid  geven  om hun  al het overige te zeggen. En zo hoorde Agrippa van Paulus de waarheid van God, die hij anders nooit hoorde; want thans kon hij zich niet onttrekken. Bij het volk sprak Paulus meer tot de gevoelens, hier meer tot het verstand. Sprak hij tot het volk bij voorkeur in het Hebreeuws, hier moest hij in het Grieks spreken en deed het naar behoren. Sommige sprekers zijn wel vrijmoedig als zij tot het volk spreken, maar schroomvallig als zij tot koningen en vorsten moeten spreken; doch Paulus was bij beiden even onbevangen.  Er  was  een  rijkdom van houdingen  bij  Paulus  en  toch  bleef  hij  een  groot  zondaar  voor  God.  Trouwens,  al  die bekwaamheden waren niet uit hem, maar uit God; hij was een dienaar van de Heilige Geest, die Zijn dienaren volkomen toerust tot hun werk.

3. Allermeest omdat ik weet dat gij kennis hebt van alle gewoonten en twistpunten die er onder de Joden zijn. De Romeinse overheden hebben daarvan geen kennis en kunnen dus ook de zaak niet met juistheid beoordelen. Daarom vraag ik u dat gij mij lankmoediglijk hoort bij hetgeen ik u nu zal voordragen.

Naar de wijze van de Romeinse redenaars strekte hij de rechterhand uit, de drie voorste vingers opwaarts geheven, de twee andere naar binnen gebogen, en vangt hij op die toon van

plechtige ernst aan, waarvan het onderscheid met die van zijn rede voor de opgeruide menigte (hoofdstuk  22),  tot  in  de  bijzonderheden  van  vorm  en  inhoud  bij  de  herinnering  of vergelijking onmiskenbaar is. Het is een koninklijk woord tegenover zijn naar de wereld en alleen naar de wereld, koninklijke hoorders, zoals de verantwoording te Jeruzalem een woord van verootmoedigde en tot verootmoediging roepende liefde van een zondaar en voormalige Zeloot tegen medezondaren en blinde ijveraars was.

De inleiding van de rede die hier voor ons ligt, is waardig en zakelijk; want als de apostel zegt dat hij zich gelukkig achtte heden voor Agrippa te mogen spreken, dan is dat geenszins als een vleierij te beschouwen, maar als een ware uitdrukking van hetgeen hij in zijn binnenste voelde. Hij hield in waarheid deze dag voor één van de verblijdendste van zijn leven, omdat het  hem  vergund  was  zijn  getuigenis  van  Christus  werkelijk  voor  een  koning  te  mogen afleggen en wel zelfs voor een koning van de Joden, van wie hij kon veronderstellen, als van een kennen van Joodse zeden en begrippen, die geen blind ijveraar voor enige sekte was, behoorlijk begrepen te zullen worden, zodat hij zich voor deze des te beter en duidelijker omtrent  alle  beschuldigingen  kon  verantwoorden,  die  door  de  Joden  tegen  hem  waren ingebracht.  Hij hoopte  toch  misschien  de  koning  Agrippa  zelf  voor  de  Heer  te  winnen, tenminste zover  te brengen dat  deze als een persoon,  die bij Festus vertrouwen genoot, (terwijl de landvoogd nog vrij onbekend was met Joodse godsdienstzaken en hij een bericht naar  Rome  moest  afzenden)  hem  zou  overtuigen  dat  het  christelijk  geloof  feitelijk  in overeenstemming was met de ware Joodse godsdienst. De apostel kon niet verwachten dat hij door zijn verdediging zijn dadelijke vrijspraak zou kunnen verwerven, dit had hij door zijn beroep op de keizer onmogelijk gemaakt. Hij kon slechts verwachten dat hij met de Romeinse overheid, die hem binnenkort naar Rome zou laten voeren, in een verhouding werd gebracht die de zaak, door hem voorgestaan, zoveel mogelijk zou bevorderen. Uitdrukkelijk stelt hij in zijn verdedigingsrede op de voorgrond dat het christelijk geloof met het ware Jodendom, dat toen in het Romeinse rijk bij de wet werd geduld, in overeenstemming was, zodat de weg voor  de  Romeinse  staat  reeds  was  gebaand  om  het  christendom  als  een  geoorloofde godsdienst te erkennen. Zo ligt nu de grote wereldhistorische betekenis van het te Cesarea gevoerde proces daarin dat hier, waar de Romeinse overheid voor de eerste maal op officiële wijze zich met de rechtsvraag omtrent het christendom bezig hield, de beslissing zo uitviel dat men dit niet gevaarlijk voor de staat hield. Zo heeft de apostel vooral op het oog dat de eenheid van het  christendom en het  echte Jodendom, waarvan de verwachtingen in Jezus vervuld zijn, door de getuigenis van koning Agrippa, die die bevestigde, voor de Romeinse overheid boven alle twijfel werd verheven. Dan was voor het rijk van God tenminste in de eerste plaats dat recht van bestaan in het Romeinse rijk erkend en de verdere uitbreiding in de landen van dit rijk gemakkelijker gemaakt.

De gehoorzaal van de landvoogd te Cesarea 1) een pronkzaal van wereldse heerlijkheid door de pracht van de vergaderde heersers; 2) een gehoorzaal van heilige waarheden door het getuigenis van de apostel; 3) een gerechtszaal van goddelijke majesteit door de indruk van de apostolische prediking, die de grond van de harten bloot legt.

4. Mijn leven dan van jongsaf Ac 9: 2, dat vanaf het begin onder mijn volk te Jeruzalem geweest is, kennen al de Joden.

5. Daar zij sedert lange tijd, gedurende die eerste periode van mijn leven, mij gekend hebben (indien zij het wilden getuigen en zich niet opzettelijk terughielden om niet door de belijdenis van een trouw vasthouden aan het jodendom door mij, hun zaak dadelijk te bederven). Zij

weten dat ik naar de bescheidenste partij van onze godsdienst, naar die, die zich het strengst aan de letter van de wet houdt, als een Farizeeër geleefd heb.

Wat de Farizeeën dus waren volgens de gevoelens van de Joden, getuigt Josephus door te zeggen dat deze partij onder de Joden gehouden wordt voor vromer dan anderen en voor het nauwgezetst in het uitleggen van hun wetten, dat zij zichzelf wegens de nauwgezetheid in de wet  zeer  hoog  schatten  en  dat  zij  die  partij  waren  die  in  nauwkeurige  kennis  van  de gewoonten van de vaderen alle andere scheen te overtreffen en het nauwgezetst schenen te zijn in de uitlegging van hun wetten; en waarlijk in vergelijking met hun andere vermaardste partijen, schijnen zij de nauwgezetste geweest te zijn, want de Sadduceeën namen, door de opstanding en alle toekomende straffen te ontkennen, de beloningen van de deugdzamen weg en gaven vrijheid  tot  een  losbandig  leven.  De Essenen waren van geboorte Joden,  maar schuldig aan een grote scheuring, door zichzelf geheel van de aanbidding in de tempel af te scheiden  en  aan  een  grote  ongehoorzaamheid,  door  hun  offeranden  niet  in  de  tempel te brengen.

6. Zo’n vroeger leven moest er toch voldoende borg voor blijven dat ik door mijn latere geloofsrichting geen formele afval van mijzelf heb teweeggebracht. En nu sta ik toch hier, alsof ik een afvallige en vijand van het Jodendom geworden was. Dat ben ik echter geenszins, maar integendeel, terwijl men mij voor de rechtbank heeft gesteld, word ik geoordeeld over a) de hoop van de belofte die door God aan de vaderen gedaan is (hoofdstuk 13: 32v. ; 28: 20).

a) Gen. 3: 15; 22: 18; 26: 4; 49: 10 Ps. 132: 11 Jes. 4: 2; 7: 14; 9: 5; 40: 10 Jer. 23: 5; 33: 14

7. Waartoe onze twaalf geslachten, door voortdurend nacht en dag God te dienen, hopen te komen; om deze hoop, die het  beloofde heil van de Messias tot  haar voorwerp heeft  en waarvan ik erken, dat zij in Jezus van Nazareth vervuld is, word ik, o koning Agrippa, door de Joden  beschuldigd.  Dit  en  niets  anders  is  het  eigenlijke  punt  van  de  tegen  mij  gerichte aanklachten.

Deze rede bevat het laatste openbare getuigenis dat de apostel nog op Palestijnse bodem heeft afgelegd en onderscheidt zich van het begin tot het einde door een bijzondere opgewektheid, door een moed die zich van de overwinning verzekerd  houdt. Hoewel naar de vorm een verantwoording, is zij toch agressief in de edelste zin van het woord, terwijl de voordracht in hoofdstuk 22: 3vv. eigenlijk defensief is gehouden. Niet voor het opgewonden Joodse volk, maar voor de hoogstgeplaatste personen van het land wordt toch deze rede gehouden. Daarom legt Paulus het er niet op aan zijn persoonlijke onschuld te bewijzen, maar legt er zich op toe zijn  zending  en  werkzaamheid  als  apostel  te  rechtvaardigen  en  daarmee  tevens  het christendom zelf te verdedigen.

Agrippa zag in Paulus iemand voor zich die de gehele menigte van de Joden uit de wereld wilde wegdoen, zo had Festus hem eerder gezegd (hoofdst. 25: 24). Nu begint de apostel zijn verantwoording met de woorden dat Agrippa van de Joden zelf kon vernemen hoe hij, die tot de dood gehate mens, als jongeling een gevierd ijveraar voor de wet, een sieraad was geweest van de partij van de Farizeeën, als zij het slechts wilden getuigen. Zij wilden het echter niet, omdat zij wel begrepen dat de bekering van hun Farizeeër Paulus tot Jezus van Nazareth, een gericht over hun eigen ongeloof was. Het middelpunt van zijn verdere verantwoording maakt dan de stelling uit  dat  de bekering tot  Jezus geen afval is van de God  van  Israël,  maar integendeel de weg tot verkrijging van de hoop van het volk van de twaalf stammen. Nadat ik, zo zegt hij verder, op de rechte weg heb gevonden wat ik als Farizeeër op de verkeerde weg

gezocht heb, sta ik hier aangeklaagd van misdaad tegen God en Gods volk! De hoop op de belofte, de vaderen gegeven, is in het hart van alle kinderen van Israël en men kan hun het getuigenis niet onthouden van een vlijtige en onafgebroken godsdienst in deze hoop; maar tevergeefs dienen zij God; de hartader van hun hoop is door de boosheid van het harten verkeerd. Met de Nazareners willen zij niet dezelfde hoop delen, een koning als Jezus willen zij niet eren. Agrippa moest iets voelen van die sterke tegenspraak. Joden beschuldigen een mens om de hoop, die van de ijverige godsdienst van alle Joden het hoofdpunt is.

De gehele inrichting van rijk en kerk bij de Joden beweegt zich om de hoop dat de Messias zal komen om Zijn rijk onder Israël op te richten (hoofdstuk 1: 6); daarom heeft ook en met recht, Israël zijn eigenaardigheid tot op de indeling in twaalf stammen, waarvan ieder met betrekking tot die hoop van de aartsvader Jakob reeds zijn bijzondere zegen ontvangen heeft (Gen. 49: 18), niet opgegeven en thans doet Israël alsof het dat alles had vergeten.

8. Wat? Wordt het, hoewel dit reeds in oude tijden duidelijk heeft plaatsgehad (1 Kon. 17: 17vv.  2  Kon.  4:  18vv.  door  u  ongelofelijk  geacht  dat  God de doden opwekt,  zoals wij gelovigen in Jezus Christus dat ten opzichte van Hem, die gekruisigd en daarna op de derde dag weer opgestaan is, getuigen?

Agrippa was reeds door Festus erover ingelicht dat Paulus beweerde dat de zaligheid, aan Israël door God beloofd, in de persoon van Jezus geschiedkundig was verwezenlijkt en het bewijs hiervoor rustte op het grote feit dat Jezus door Zijn opstanding uit de dood door God zelf als de Messias van Israël was aangewezen (hoofdst. 25: 19). De apostel brengt daarom nu de rede door een stoutmoedige, spraakkunstige wending op deze grote hoofdzaak, waarom het hem vóór alles te doen was. Daar hij namelijk met recht moest veronderstellen dat Agrippa zich gestoten had aan hetgeen omtrent de bewering van Paulus omtrent de opstanding van Jezus was meegedeeld, doet hij nu opzettelijk aan de koning de onverwachte vraag: "Wat? Wordt het bij u ongelofelijk geoordeeld dat God de doden opwekten? " Wij zien hoe hij het erop toelegt, Agrippa tot nadenken te brengen; hij wil hem doen bedenken, daar het toch zeker tot het Joodse geloof behoort dat God door Zijn almacht doden kon opwekken, hoe onzinnig het zou zijn het voor ongelofelijk te willen houden, als God dat nu werkelijk eens deed. Zo probeert hij hem voor te bereiden tot het geloof in hetgeen hij nu van plan is over Christus te zeggen; want de apostel gaat er nu toe over zijn getuigenis daaromtrent af te leggen, dat de opstanding van Jezus volkomen waar is, terwijl hij ook hier de merkwaardige geschiedenis van zijn eigen bekering omstandig vertelt. Die toch gaf hem die overtuigd moest worden genoeg om daaruit Jezus te erkennen als de ware Messias van Israël, die door de opstandig was verheerlijkt.

9. a) Ik meende waarlijk vroeger bij mijzelf, toen ik nog bij de partij van de Farizeeën hoorde, dat ik tegen de naam van deze Jezus van Nazareth fel moest optreden, opdat het geloof in Hem bij ons volk onderdrukt en geheel terzijde gesteld zou worden.

a) Hand. 8: 3; 9: 1; 22: 4 Kor. 15: 9 Gal. 1: 13; 1 Tim. 1: 13

10. Hetgeen ik ook gedaan heb te Jeruzalem en ik heb velen van de heiligen, van de belijders van Jezus als de Christus van God (hoofdstuk 9: 13), in de gevangenissen gesloten, want ik had de macht van de overpriesters ontvangen om in de huizen te gaan en mannen en vrouwen gevangen te nemen om ze over te leveren (hoofdstuk 9: 3). En als zij, zoals dat onder anderen met Stefanus plaats had (hoofdstuk 7: 54vv.), omgebracht werden, stemde ik daarin toe zowel

door mijn aanvaarden van het vonnis, als door deel te nemen aan de volvoering of executie zelf.

11. En in al de synagogen te Jeruzalem, waarheen ik trok om de christenen op te sporen, heb ik hen vaak (hoofdstuk 22: 19) gestraft en gedwongen Jezus (1 Kor. 12: 3) te lasteren en ik heb boven mate tegen hen gewoed en dreiging en moord geblazen (hoofdstuk 9: 1), en ik heb hen vervolgd, ook tot in de buitenlandse steden toe, de steden buiten Palestina, waar ook Joden woonden.

12.  En toen ik  ook  ("toen ik  ook  met  dat  doel naar  Damascus reisde met  volmacht  en opdracht, die ik van de overpriesters had,

13. zag ik, o koning, in het midden van de dag op de weg een licht, helderder dan de glans van de zon, dat van de hemel mij en degenen die met mij reisden, omscheen.

14. En toen wij allen ter aarde neergevallen waren, hoorde ik een stem tot mij spreken, die zei in de Hebreeuwse taal: Saul, Saul, lamah tirdepheni, d. i. waarom vervolgt gij Mij? Het valt u zwaar  de  hielen  tegen  de  prikkels  te  slaan  (hoofdstuk  9:  5).  Dit  zei  de  Heere  in  de Hebreeuwse taal, om te kennen te geven dat Hij de Hebreeën als Zijn volk nog altijd erkende en ook ik, waar Hij mij riep (vs. 17v.), een Hebreeër uit de Hebreeën zou blijven (2 Kor. 11: 22).

Lukas heeft het niet overbodig geacht nog eens het verhaal van Paulus’ bekering uit diens eigen mond mee te delen, om door deze herhaling te kennen te geven dat het bovenal op de waarheid en zekerheid van dit feit voor de gehele ontwikkeling van de kerk aankwam en zij daarom diende gebracht te worden tot de wettige zekerheid van een dubbel en drievoudig getuigenis. Dit drievoudig getuigenis is nu van dien aard, dat  Lukas eerst in de tekst zelf (hoofdstuk 9), waar de behoefte aan een nieuw apostolaat voor de heidenen gebleken is, de voornaamste  feiten  bericht  die  bij  de  bekering  en  roeping  van  Saulus  van  Tarsen  in aanmerking komen. Dit is het getuigenis dat Lukas voor Theofilus en vervolgens voor de gemeente bestemd heeft, zoals dit ook in het bijzonder zichtbaar is in de aanwijzing omtrent de gang van de verkondiging tot aan het einde (hoofdst. 9: 15). Het tweede getuigenis is dat, wat Paulus zelf voor het Joodse volk aflegt (hoofdst. 22: 1vv.) en waarmee hij voornamelijk doelt op de kant die het gevoel van de Joden vooral treffen kan. Met dit derde getuigenis, dat wij hier  voor  ons  hebben,  staat  Paulus  nu  voor  een  wezenlijk  heidense  vergadering,  die koning Agrippa, die in het Jodendom is opgenomen en ingewijd, als haar hoofd heeft. Hij let nu vooral op het heidens bewustzijn en wel zo, dat elke schijn van afval van zijn vaderland en volk   vermeden   wordt   en   daarentegen   de   wereldgeschiedkundige   betekenis   van   het Paulinische apostolaat voor de heidenen helderder dan ergens elders in het licht wordt gesteld.

Zo duidelijk en onderscheiden had Paulus het gehoord, dat hij bepalen kon in welke taal de stem tot  hem gesproken had.  Was hetgeen  hij gehoord had,  niet  anders geweest  de een donderslag, die op een schitterende bliksemstraal volgde; was hetgeen hij als woorden van Jezus opgeeft,  niets anders geweest  dan denkbeelden,  die in hem waren opgekomen,  die wellicht door de schrik van het onverwachte onweer met hulp van zijn geweten in hem waren opgewekt en zo levendig waren geworden dat hij zich misschien wel verbeeldde te horen hetgeen hij eigenlijk gedacht had; was deze verklaring van hetgeen Paulus was overkomen op de weg naar Damascus met  de waarheid overeenkomstig, dan zou het  hem niet  duidelijk geweest zijn in welke taal de Heere tot Hem gesproken had; maar deze opgave van de taal waarin tot hem gesproken werd, getuigt van het duidelijk en onderscheiden horen van Paulus,

te meer daar zijn gewone taal, de taal die toen te Jeruzalem onder de Joden algemeen in gebruik was, niet de Hebreeuwse, maar de Syro-chaldeeuwse taal was, zodat, hoe goed Paulus het  Hebreeuws  ook  verstond,  hij  echter  waarschijnlijk  niet  in  deze,  maar  in  de  gewone volkstaal gewend was te denken en hij zich dus in die taal zou verbeeld hebben te horen spreken, indien het enkel verbeelding geweest was; maar het was geen verbeelding, dit heeft het vervolg bewezen; want, moge dan ook deze verklaring van hetgeen Paulus op de weg overkwam, vernuftig schijnen, zij strookt niet met het gebeurde te Damascus, met de komst van  Ananias  tot  Paulus;  wel  niet  tegen  diens  zin,  maar  toch  tegen  zijn  verwachting  op uitdrukkelijke last van de Heere Jezus.

15. En ik zei: wie zijt Gij, Heere? En hij zei: Ik ben Jezus, die gij vervolgt!

16. Maar richt u op en sta op uw voeten als iemand die besloten is voortaan in een nieuw leven te wandelen en nu ook met vaste tred voortgaat (Hebr. 12: 13): want hiertoe ben ik u verschenen,  om  u  te  stellen  tot  eendienaar  en  getuige  van  de  dingen  die  gij  bij  Mijn tegenwoordige  verschijning  gezien  hebt,  dat  ik  namelijk  de  opgestane  en  aan  Gods rechterhand verhoogde Heiland en Mensenzoon ben, en van die dingen, waarin Ik u nog zal verschijnen, van alles wat Ik u door latere openbaring zal te zien en te kennen geven (2 Kor. 12: 1vv.).

17. Ik verkies u uit dit volk, Israël ("Deze 30: 3"en "Jer 30: 24, en uit de heidenen, tot wie ik u nu zend,

18. a) om hun, de heidenen, de ogen te openen en hen te bekeren van de duisternis, van hun tegenwoordige toestand, waarin zij zich in onwetendheid en zonde bevinden en alle waarheid missen, tot het licht (Efeziers 5: 8) en van de macht van de satan, de vorst van de duisternis (Kol. 1: 13 Efeziers 6: 12), tot God, opdat zij vergeving van de zonden ontvangen (hoofdstuk 2: 38) en een erfdeel onder de geheiligden uit Israël (hoofdstuk 20: 32), en wel beide zouden ontvangen door het geloof in Mij.

a) Jes. 60: 1

Allergewichtigst slot. Hier hoort gij het hele evangelie en ziet gij al de werken van de wet afgesneden. In dit kleine woord vloeit de hele wereldwijde stroom van de goddelijke genade als in één teug water in één glas samen, zodat gij het met de hand kunt opnemen en drinken en er uw dorst mee kunt lessen tot in alle eeuwigheid. Door het geloof in Mij. Dierbaar woord! Geen schoner werd of kan er zijn gehoord! Om de vergeving van de zouden en een erfdeel onder de geheiligden te verkrijgen, wordt niet het onmogelijke - het volbrengen van geheel  de  wet  van  God  -  geëist,  maar  alleen  de  overgave  van  zichzelf  aan  Jezus,  het vertrouwen stellen op Hem, het aannemen van Zijn volbrachte offer, het ontvangen van Zijn beloofde Heilige Geest.

19. Daarom, omdat die roeping tot mij kwam, o koning Agrippa, ben ik dat hemels, dat van de hemel mij geschonken gezicht niet ongehoorzaam geweest, zoals de Joden die mij aanklagen, menen dat ik had moeten doen, hoewel zij reeds eenmaal zelf voelden dat ik gehoorzamen moest (hoofdstuk 23: 9).

20. Ik kon mij tegen de Heere niet verzetten, a) maar heb eerst aan degenen die te Damascus waren (hoofdstuk 9: 20-22) en later (hoofdstuk 9: 26-29 Rom. 15: 19) te Jeruzalem en in het hele land Judea en ook later (hoofdstuk 13: 1vv.) aan de heidenen verkondigd dat zij, te

Damascus en te Jeruzalem, in alle oorden van het Joodse land, evenals de heidenen, zich zouden beteren en tot God bekeren en werken doen met hun bekering in overeenstemming.

a) Hand. 22: 17, 21

Paulus legt zich toe op kortheid en duidelijkheid en maakt daarom hier van de Damascener christen uit Israël, Ananias, geen melding voor de koning, bij wie het getuigenis van deze eenvoudige en hem onbekende belijder wel geen betekenis hebben kon, zoals het die in hoge mate daarentegen moest hebben voor de ijveraars van de wet te Jeruzalem (hoofdstuk 22: 12). Maar hetgeen uit naam van de Heere door die Damascener christen tot de bekeerde vervolger gezegd  was,  mocht  hier  vooral  niet  achterblijven.  Zo  legt  hij  de  woorden  van  Ananias (hoofdstuk  11:  15)  hier  (vs.  16-18)  deels  samengetrokken,  deels  weer  met  de  nodige uitbreiding  ter  toelichting  voor  zijn  heidens  gehoor  de  Heere  Jezus  zelf,  van  wie  de boodschap afkomstig is, in de mond. Hield die boodschap een roeping in om de naam van de Heere te dragen voor heidenen, koningen en voor de kinderen van Israël (hoofdstuk 9: 11), met edele kiesheid wordt hier ter plaatse van koningen geen bijzonder gewag gemaakt en verder dit volk Israël (zowel de heidenen onder zijn Cesareesch gehoor, als Agrippa, de halve heiden, mochten het wel horen!) geplaatst vóór de heidenen ("eerst de Jood, dan de heiden" is ook in de brieven van Paulus de orde van God in de evangelieprediking), maar de zending van de apostel zeer bepaald, evenals in hoofdstuk 22: 21 verklaard te zijn tot de heidenen. Waarin die zending bestaat, wordt vervolgens kort maar met grote kracht en nadruk bij deze zelfde uitbreiding  of  omschrijving  van  het  bevel  van  de  Heere  te  kennen  gegeven.  Als  een bescheiden, maar uitdrukkelijke vermaning tot gehoorzaamheid aan allen, maar rechtstreeks en met name aan de koning gericht, klinkt onmiddellijk daarop de voorstelling van de op het woord uit de hemel gevolgde bekering van de vervolger: "ik ben het hemelse gezicht niet ongehoorzaam geweest. "

In vs. 16-18 hebben wij een heerlijk beeld van een waarachtig goddelijke aanstelling tot het leraarsambt. Let daarbij op het volgende: 1) de ware aanstelling is een werk van God; gebed en handoplegging zijn nog niet voldoende om van een onbekeerde wereldling een getrouwe getuige  van  Jezus  te  maken;  de  Heere  moet  innerlijk  genezen,  zalven,  roepen;  Hij moet krachten geven om te staan, te getuigen, te dienen. 2) De Heere Jezus stelt Paulus niet aan tot een voorname  bisschop  en hoge geestelijke,  maar  terwijl Hij hem de hoogste geestelijke waardigheid, die van het apostelschap opdraagt, stelt Hij hem aan tot een getuige en dienaar -gerust leven, eretitels en rijkdommen belooft Hij hem niet; maar om Zijn getuige te zijn, om onder arbeid, zweet, lijden, marteling en smart Zijn dienaar te zijn, dat is het apostolische ambt,  de  hoogste  waardigheid  van  de  discipelen  van  de  Heere;  hoe  verschillend  zijn  de tegenwoordige geestelijken van deze geroepen getuige van Jezus! 3) Christus stelt Paulus aan tot een getuige niet alleen van hetgeen hij reeds gezien had, maar ook van hetgeen Hij hem wilde tonen - zo moet het met een getrouwe knecht van Jezus steeds verder gaan; de oude ervaringen van de genade van Jezus moeten door nieuwe en dagelijkse ervaringen van Zijn zaligheid vernieuwd en levend gemaakt worden en ons getuigenis moet daardoor altijd fris worden. 4) De Heere geeft bij Zijn aanstelling ook een pas of vrijbrief, dat Hij Paulus bij Zijn getuigenis  en  dienst  wilde  beschermen  en  redden  -  een  getrouw  getuige  van  Jezus  kan verzekerd zijn dat, waar de Heere hem gebruikt, Hij hem daar ook kan beschermen. In vs. 18 hebben	wij   bovendien	nog	een	volkomen	plan	en	een	omschrijving	van	het nieuwtestamentische predikambt. Het heeft het oog op de zielen: 1) onderwijzing, openen van de ogen; 2)  bekering,  dat  zij zich bekeren van de duisternis; en 3)  begenadiging,  om te ontvangen vergeving van zonden; 4) verhoging, een erfdeel onder de geheiligden enz. Verder wijst het op het middel tot dat alles: 5) het "geloof, door het geloof in Mij. "

21. Omwille van deze zaken, omdat ik in gehoorzaamheid aan het gebod dat ik van de in de hemel verhoogde Heer ontvangen heb, nu dit werk verricht heb, in plaats van als vroeger de gemeente van Christus te verwoesten (vs. 9vv.), hebben de Joden mij in de tempel gegrepen, alsof zij zich erover wilden wreken dat een ander mij had gegrepen (vs. 12vv. Fil. 3: 12). Zij hebben de handen aan mij gelegd en gepoogd mij om te brengen (hoofdstuk 21: 27vv.).

22. Met de hulp van God, nu op de ene, dan op de andere wijze (hoofdstuk 21: 31vv. ; 22: 23v. ; 23: 10, 12vv. ; 24: 22v. ; 25: 3vv., 10v.), is het mij gelukt uit hun moordende handen te ontsnappen en sta ik hier vandaag. Ik ben niet door hen ter dood gebracht, maar ik leef nog en getuig van al wat ik toen gezien heb en wat de Heere mij later heeft willen openbaren (vs. 16), voor klein en groot. Men heeft mij voorgesteld als een opperste voorstander van de sekte van de Nazareners (hoofdstuk 24: 5), doch ik predik de Messias van Israël, niets anders dan hetgeen de profeten en Mozes gesproken hebben dat geschieden zou;

23. Namelijk dat de toekomstige Christus lijden moest en dat Hij, de eerste uit de opstanding van de doden, een licht of het evangelie van de zaligheid zou verkondigen aan dit volk Israël (vs. 17; 1 Petrus 2: 10 en de heidenen (Luk. 2: 32).

Door de Heere de eersteling uit de opstanding van de doden en het licht te noemen, dat ook tot de heidenen moest worden gebracht, stelt de apostel hen voor in Zijn gehele universele betekenis als de tweede Adam en het begin van een nieuwe mensheid, een omstandigheid die voor de erkentenis van de Paulinische echtheid van deze rede (vgl. 1 Kor. 15: 20-23vv. Rom. 5: 17) niet zonder belang is.

24. En terwijl hij deze dingen tot verantwoording sprak, zei Festus, die wel bemerkte dat niet de natuur in Paulus werkte, doch niets verstond van de genade die hem vervulde (1 Kor. 1: 23; 2: 14), met luide stem, waardoor hij zijn afkeuring te kennen gaf: Gij spreekt wartaal Paulus! De grote geleerdheid Job 32: 6 brengt u in de war!

Dat Festus, hoewel hij de Joden regeerde, zo weinig wist van Joodse zaken, moet ons niet verwonderen. Er zijn nog heden een menigte hoge staatslieden die over landen en volken regeren en die van Jezus even weinig weten als Festus ervan wist, Hem alleen kennen als een zekere Jezus, die gestorven is en van wie Paulus gezegd heeft dat hij leeft. Göthe, die man de grootste dichter van Duitsland acht te zijn en die men bij zijn leven beschouwde als iemand die alles wist wat er te weten was, zei eens op zijn tachtigste jaar aan een vriend: "Ik heb zo dikwijls horen spreken van het gerechtvaardigd worden door het geloof, maar ik heb nooit kunnen begrijpen wat zij daarmee bedoelen. Wat is dat toch? " Zo onwetend kan de geleerdste mens zijn in de dingen van God.

25. Maar hij zei: Ik spreek geen wartaal, hoogedele Festus, maar ik spreek, wat de inhoud aangaat, woorden van waarheid en wat de Geest aangaat die ze mij ingeeft, van een gezond verstand.

Door  zijn  woord  valt  Festus  Paulus  bij zijn  voordracht  in  de  rede.  Dat  ziet  echter  niet uitsluitend op de laatste woorden, maar op de gehele rede, in het bijzonder op de mededeling van Jezus’ verschijning. Dat kwam de Romein als dwaasheid voor. Hij heeft het zeker in volle ernst gemeend en het niet in lichtvaardige spot gezegd: "gij zijt een dweper! " anders zou hij het niet geroepen hebben met sterke stem, die van gevoel getuigt. Hij houdt het ervoor dat de man zich overwerkt, te veel gestudeerd had.

De wereld houdt anderen zolang voor verstandig als zij wartaal spreken en voor dwaas, als zij ophouden met wartaal spreken en verstandig worden. Zolang Saulus raasde en woedde, ging hij door voor een verstandig hoofd, maar toen hij zijn razernij inzag en zelf een christen werd, hielden zij hem voor dwaas. Het blad zal zich echter omkeren, zodat de wereldse geesten van de rechtvaardige zullen zeggen (Wijsh. 5: 5 : "Wij dwazen hielden zijn leven voor onzinnig, maar hoe is hij nu gerekend onder de kinderen van God. "

Festus had met  ongeduld gehoord naar  de rede van Paulus,  die hem de nodige stof tot schrijven aan de keizer zou leveren. In plaats daarvan handelde die welsprekende Jood over vragen van zijn bijgeloof en de koning Agrippa hoorde hem met zichtbare deelneming aan. Toen hij nu de gestorven Jezus prees (hoofdst. 25: 19) als het licht van de heidenen voor deze aanzienlijke vergadering van heidenen,  kon die koude staatsman zijn afkeuring niet langer bedwingen. Festus merkte in de rede van Paulus iets bovennatuurlijks op, maar van de geest van genade merkte hij niets; daarom hield hij de vreugde en zekerheid van de getuige van de Heere voor overspanning, voor een gevolg van te sterke studie.

Hoe dikwijls hoort men nog heden deze Festus-wijsheid, waarvoor het woord van het kruis een dwaasheid  is.  Het  kinderlijk eenvoudig geloof aan de geopenbaarde waarheid van de Schrift wordt voor oudwijfse opgewondenheid gehouden, de rechtvaardigheid door het geloof in de verdiensten van Christus noemt men heidense bloedtheologie, enz. Als iemand over het christendom ernstig begint na te denken en met de wereld breekt, heeft men medelijden met hem als met iemand die in overspanning het hoofd laat hangen, wiens verstand door al te veel bijbel lezen in verwarring is geraakt. Men lasterde zelfs de genade van de pinkstergeest als een bedwelming door zoete wijn, ja, zij zeiden zelfs van Christus: "Hij is uitzinnig en heeft de duivel! " (Hand. 2: 13 Joh. 10: 20). (LEONH. en SPIEGELH.)

Als  men  misschien  uit  deze  rede  van  de  Romein  wilde  besluiten  dat  Paulus  in  grote opgewondenheid en onrust gesproken heeft, zou men zonder twijfel verkeerd handelen; de hele rede maakt daarentegen, zoals de omstandigheden het ook meebrachten en en zeer kalme indruk. Paulus zegt ook zelf dat zijn woorden het karakter van verstand in zich dragen. Het moet dus de inhoud van de rede geweest zijn die op Festus een zo  onaangename indruk maakte. Veel van de inhoud zal hij wel niet hebben begrepen, maar iets zal hem in zoverre wel verstaanbaar zijn geworden, dat hij het afwijkende en tegengestelde daarin van alle overig menselijk denken opmerkte. Daarenboven zal het hem niet ontgaan zijn dat Paulus bij alle kalmte een vaste overtuiging in zijn beweringen blijken liet; een vaste overtuiging nu van zaken die in tegenstelling tot alle menselijk denken staan, kan Festus zich niet anders dan in een toestand van waanzin denken en daar hij van profeten en van Mozes gehoord heeft, bezit hij wellicht zoveel kennis van dezen om te weten dat zij als schrijvers geëerd werden en hiermee meent hij nu naar de wijze van een politieke man van de wereld de bron te hebben ontdekt  van  die  verstandsverbijstering.  Geheel  anders  is  het  met  koning  Agrippa  en  het vertrouwen dat Paulus in hem stelt (vs. 3 en 26), wordt volkomen bevestigd.

Hier vooral voelen wij ons gedwongen om de waarlijk grote man te bewonderen. Festus valt hem onbesuisd in de rede en ofschoon hij zijn vernederend oordeel enigszins verzacht door de oorzaak van Paulus’ bestaan in zijn grote geleerdheid te zoeken, toch verklaart hij hem ten aanhoren van allen ronduit voor krankzinnig. Maar de apostel laat zich door die uitval niet onthutsen. Zo min als de lof van de grote geleerdheid hem de borst hoger doet kloppen, zo min  slaat  hem  ook  de  verachting  vanwege  krankzinnigheid  terneer.  Met  de  meeste bedaardheid en tegenwoordigheid van geest antwoordt hij de landvoogd terstond op een wijze die allen kon  doen  horen dat  hij alles behalve buiten zijn zinnen was. Hij doet  hem met

evenveel bescheidenheid  als  vrijmoedigheid,  tot  zijn  beschaming  voelen  dat  hij oordeelde over zaken, waarvan hij geen kennis had en liever de uitspraak van Agrippa had moeten afwachten. Ja, hij profiteert meesterlijk van dit voorval om zich opnieuw tot de koning te wenden en nu tot diens geweten te spreken.

26. Want de koning weet van deze dingen, die ik omtrent de profeten die van een Messias spreken en van de vervulling van hun profetie in Jezus van Nazareth gezegd heb. Tot hem spreek ik dan ook vrijmoedig, daar ik in hem enig begrip van hetgeen ik gezegd heb, mag veronderstellen (vs. 3); want ik geloof niet dat hem iets van deze dingen verborgen is Ps 140: 10. Ik mag erop vertrouwen dat hem omtrent Jezus van Nazareth mededeling zal zijn gedaan, a) want dit is niet in een uithoek geschied, integendeel zijn zelfs de overheden van het land daarin betrokken geweest (hoofdst. 10: 36vv.).

a) Joh. 18: 20

27. Gelooft gij, o koning Agrippa, de profeten? Ik weet dat gij ze gelooft, al is het ook met dat onbestemde, onbesliste geloof dat tot het ware even niet kan doordringen (vgl. het gezegde over Hoogl. 5: 2vv. bij "Ac 23: 9

Paulus steunt bij zijn vertrouwen dat hij op Agrippa stelt, op twee zaken: ten eerste is het het geschiedkundige waarop het hem bij zijn rede aankomt, namelijk de geschiedenis van Jezus, die niet in een uithoek is geschied. Daar nu Agrippa, wil hij zeggen, tot dat land behoort waarin dergelijke openbare feiten plaats hadden, kan hem van dat gebeurde niets verborgen zijn.  Maar hoe dat  gebeurde moet  worden opgevat, daarvoor is, zoals de apostel in zijn verdedigingsrede  reeds  heeft  te  kennen  gegeven,  de  voorspellende  Schrift  van  het  Oude Testaments de natuurlijke norm. Ook omtrent dit punt meent hij verder op de kennis van Agrippa te mogen rekenen, daar hij toch wel volgens het algemene geloof van de Joden in de profeten een goddelijke autoriteit zag.

Paulus, die in de school van de Heilige Geest theologie had gestudeerd, herkent dadelijk het geheime vonkje van gelovige neiging tot het woord, dat in het hart van Agrippa begint te gloeien en gedreven door zijn hoop en zijn liefde tot de Koning van de Joden, grijpt hij hem met de stoutmoedige vraag in hart en geweten, of hij hem door de voorzeggingen van de profeten tot Christus, de ware Koning van Israël mocht leiden. (LEONH. en SPIEGELH.).

"Gelooft gij, o koning Agrippa de profeten? " Bij die vraag zal Agrippa wel hebben gedacht: "zo heeft nog geen mens tot mij gesproken. " Wat zou hij antwoorden? "Ik weet dat gij ze gelooft, " antwoordt Paulus zelf en het was de koning moeilijk om die zonderlinge macht te ontwijken, die zich aan hem vastklemde, in zijn geweten binnendrong. Paulus wist door zijn onderzoekende blik hoe Agrippa de profeten geloofde. Gaf zijn geloof hem minder vreugde dan siddering,  minder  hoop  dan vrees,  toch kon  hij  het  geloof niet  teniet  doen dat  zou plaatshebben wat de profeten hadden voorspeld. Wel erkende hij dat er slechts één stap lag tussen zijn geloof en de erkenning van de daden van God, die ter zaligheid geschied waren en die Paulus met woorden van waarheid en gezond verstand uitgesproken had. Zou hij die stap doen? Daar protesteerde zijn wereldgezindheid tegen. Hij ontkent niet dat hij de profeten gelooft, ja hij bekent duidelijk dat het geloof van de christenen de profeten voor zich heeft, maar hij onttrekt zich aan het heilige net dat Paulus naar hem heeft uitgeworpen, met een gedwongen lach.

28. En Agrippa, dieper getroffen in zijn hart dan hij met het oog op zijn waardigheid en op zijn omgeving  wilde belijden en laten bemerken,  zei tot  Paulus,  terwijl  hijzijn ontroering verborg  achter  een  toon  van  scherts  die  geheel  met  de  manier  van  de  grote  wereld overeenkwam: Gij maakt mij bijna een christen, maar nog enige tijd zult gij moeten wachten, zo spoedig als gij wel zoudt denken, krijgt men zoiets niet gedaan.

29. En Paulus zei: a) Ik zou God wel willen bidden dat èn spoedig èn voorgoed, vroeger of later, hoeveel moeite het mij ook kosten mocht om dat te bereiken, niet alleen gij, maar ook allen  die  mij heden  horen,  ook  zo  werden  als  ik,  namelijk  gelovigen  in  de  Heere  Jezus Christus, uitgezonderd deze boeien, die ik hier in de hoogte houd; die wens ik niemand onder u toe.

a) 1 Kor. 7: 7

"Gij maakt korte metten met mijn bekering! " wil Agrippa zeggen: "er zit, denk ik, echter nog wel wat  meer  aan vast  om een koning  van  de  Joden  tot  het  christendom te bekeren.  " Opmerkelijk  is  het  dat  Agrippa  niet  volgens  Joodse  wijze  de  sektennaam  "Nazarener" (hoofdst. 24: 5) gebruikt, maar de naam die bij de heidenen in gebruik is geraakt "christen" (hoofdst. 11: 26). Liet Paulus hem nu los? Nee, het luchtige woord van scherts van de man van de wereld vat hij op met heilige ernst voor God en hij vreest geen belijdenis die een dwaasheid was in de oren van de koning en van de overige edelen rondom hem: "Komt het u ongerijmd voor, koning Agrippa, dat ik probeer u te overtuigen om zalig te worden! Weet dan dat ik waarlijk de moed heb God te bidden dat Hij u en al de anderen zal overtuigen.

Het woord in vs. 28 door onze vertalers weergeven als "bijna" is en oligw; letterlijk vertaald: "in weinig. " In vs. 29 staat kai en oligw en megalw =" zowel in weinig als in groot, " waarbij wij aan tijd of aan moeite zouden kunnen denken. Lange meent dat Paulus met dat woord te kennen gaf dat hij de bekering van deze toehoorders wel voor zeer moeilijk, maar daarom niet voor onmogelijk hield.

Bij Festus ontbrak veel, bij Agrippa weinig. Paulus leert echter dat de genade van God het vele zowel als het weinige, dat het geloof nog in de weg staat, kan wegnemen en betuigt zijn ernstig  verlangen  dat  Festus  zowel  als  Agrippa  en  allen  die  hem  hoorden,  over  alle hinderpalen voor de genade mocht worden geleid en in de gemeenschap met Christus gesteld. Zo laat zich een getuige van Jezus zijn moed niet ontnemen om ook voor de ergste spotters en slechtste mensen nog bekering en genade te hopen.

Dat antwoord getuigt van een zeer vurige ijver om Christus’ eer uit te breiden. Het heilig hart van  deze  man  blaakte,  omdat  hij  zijn  boeien  gewillig  droeg  en  met  zijn  moeitevol  en smadelijk lot tevreden wilde zijn, wanneer maar de landvoogd, de koning en al de overigen uit de duivelsbanden verlost en met hem dezelfde genademachten deelachtig worden.

"Drie dingen zou ik hebben gewenst", roept de kerkvader Augustinus uit, met eigen ogen te zien: Rome in bloei, Christus in het vlees en Paulus in zijn welsprekendheid. Inderdaad ook dit laatste, men zou het kunnen verlangen, bij de blik op het woord dat heden voor ons ligt opgeslagen en waarin wij gerust  kunnen zeggen dat  de christelijke welsprekendheid  haar glansrijke zegenpraal viert. Wat een prediker voor zo’n gehoor, wat een antwoord op dat onbeduidend,  half schertsend,  half ernstig  woord  van  Agrippa:  "Gij maakt  mij bijna  een christen. " Was dat woord hoogstens de uitdrukking van een vluchtige stemming, in de taal van Paulus vernemen wij de diepste overtuiging, gepaard met de heiligste ernst. Hij houdt de

koning bij zijn woord, verbetert het, valt het aan en vergeet nog geen ogenblik wat hij aan de zaak van zijn Heer, aan de luister van zijn gehoor en aan zichzelf verschuldigd is. Onder biddend opzien tot God uit hij een diep gevoelde wens, die evenzeer getuigt van zijn zedelijke grootheid als van zijn onverstoorbaar geluk. Onwillekeurig zou Agrippa kunnen wensen als Paulus, maar Paulus verlangt geen ogenblik als Agrippa te zijn. Agrippa wil bijna christen zijn;  Paulus  zal zich  niet  voldaan  tonen,  zolang  de  koning  het  niet  geheel is  geworden. Agrippa dacht alleen aan zichzelf, Paulus omvat allen die hem heden horen in zijn biddende heilwens. Festus ziet mogelijk met deernis op de ketenen van de gevangene neer, Paulus toont zich trots op  de boeien, die hij om Christus’ wil draagt en vrij naar de geest, terwijl het lichaam  gekluisterd  is  en  zo  vol  liefde  in  het  hart,  dat  hij  alleen  zijn  geluk  aan  zijn aanzienlijke toehoorders gunt, maar zijn lijden alleen voor zichzelf behouden wil. Werkelijk, men behoeft niet lang in het onzekere te blijven, wie op dat ogenblik in dat paleis eigenlijk de grootste geweest is! En al die geestelijke grootheid van Paulus is de vrucht van de Heilige Geest, die hem geheel vernieuwd en boven alle zedelijke kleinheid rondom hem, ja boven zichzelf verheven heeft, zodat hij hier in de volste zin van het woord als overwinnaar het strijdperk verlaat, ook als hij straks naar zijn eenzame kerker teruggevoerd wordt. Werkelijk, hier is een openbaring van de kracht van het levende geloof en van de heerlijkheid van het waarachtige christendom, zoals zich die niet mooier laat indenken. Dat geloof, wij zien het ook hier, het maakt de mens waarachtig groot tegenover al het klatergoud van een ijdele wereld rondom hem en waarachtig vrij naar de geest, al is hij naar het lichaam binnen de enge muren van een donkere kerker gesloten; en werkelijk rijk aan schatten die geen mot of roest kan verderven en door dat alles zo onbeschrijfelijk gelukkig, dat hij met geen Agrippa of Bernice  te  midden van hun grootste  voorspoed  wil ruilen.  Wat  een  aanbeveling  van het evangelie, dat  ook in onze dagen door zo  velen miskend en versmaad wordt. Tegenover woorden en feiten als dit mag men aan alle Festussen met kalme vrijmoedigheid vragen of een geloof dat zo de mens boven alle kleinigheid in en rondom hem verheft, toch nog niet een andere naam verdient dan van een teugel voor het ruwe onbeschaafd gemeen, waarvan de man van smaak en geleerdheid  zich vrij kan achten en of de wereld om ons heen zoveel slechter en ongelukkiger zijn zou, indien zij vele Paulussen onder haar kinderen telde. Ja waarlijk, de echte christen is nog altijd het licht en het zout van de aarde, een stad boven op een  berg,  die  niet  verborgen  kan  zijn.  De  echte  christen-zijn  wij  het  reeds  in  beginsel geworden en lijken wij enigszins op Paulus, die wij met zoveel reden bewonderen? Of is het met ons nog altijd als met Agrippa, bijna een christen en dit bijna voor het oog van God eigenlijk nog nooit ernstig gemeend? Onderzoeken wij onszelf of wij een hart hebben aan dat van Paulus en Agrippa, of wellicht aan dat van een Festus gelijk! En staan wij door Gods genade op het standpunt van dat vrijmoedig en blijmoedig geloof, dat hier door Paulus werd ingenomen, prijzen we, als hij, aan anderen ons christendom aan, ook  door  een  krachtig woord,  maar  bovenal door  een  voor  God  geheiligde  wandel? Zo  spreken als  de  apostel kunnen  slechts  weinigen,  maar  zo  worden  als  hij  kunnen  allen  en  zij  moeten  het,  zal uiteindelijk de wereld moeten toestemmen dat het waarachtig christendom niets minder is dan de openbaring en de triomf van de waarachtige mensheid, blinkend in de volle glans van Gods licht.

30. En toen hij dit gezegd had, stond de koning op, om nu de handeling af te breken en de stadhouder en Bernice volgde hem, toen hij zich verwijderde en evenzo deden zij die met hen gezeten waren, de hoofdlieden en voornaamste mannen van de stad (hoofdst. 25: 23).

31. En terzijde gegaan om zonder Paulus en niet in tegenwoordigheid van de soldaten te beraadslagen, spraken zij tot elkaar, terwijl ook hier Agrippa het woord voerde en onder

elkaar hun gevoel te kennen gaf door te zeggen: Deze mens doet of bedoelt niets waarop de dood of gevangenschap staat.

32. En Agrippa zei tot Festus, toen hij aan het einde van de beraadslaging in vs. 31 met hem in het bijzonder sprak en zijn mening ten opzichte van het in hoofdst. 25: 16v. genoemde doel te kennen gaf en hem tenminste indirect een goede raad wilde geven (ziehoofdst. 27: 1): Deze mens kon losgelaten worden, indien hij zich niet op de keizer had beroepen en dus houd ik het voor het beste dat hij zijn beroep intrekt, daar ik niet weet wat aan de keizer zou kunnen worden geschreven.

Agrippa voelde dat de apostel van plan was sterker bij hem en de vergadering aan te dringen; daarom hief hij plotseling de zitting op.

Gij overtuigt mij bijna. " O wacht u voor dat gevaarlijk woord, waarbij tenslotte nog alles gesust wordt. Hoe dikwijls zijn ook wij het hemelrijk nabij geweest. Er ontbrak niet veel aan of wij waren uit de duisternis tot het licht gekomen, van het ongeloof tot geloof, van de zonde tot bekering, van de onvrede tot de vrede, van de wereld tot God. Het hart was aangegrepen, het verstand overtuigd, het geweten opgewekt, het uur gunstig, het was moment dat zou hebben kunnen beslissen over ons eeuwig heil - het scheelde niet veel. Maar het weinige dat nog ontbrak, wilde wij er niet aan toevoegen, van een aardse bezitting wilde wij ons niet losrukken,  een lievelingszonde wilde wij niet  loslaten,  een verstrooiing verdrong  weer  de goede indruk, een verzoeking bracht ons weer ten val - en de schat die wij reeds bijna hadden opgeheven, bleef in de aarde begraven, omdat wij te traag waren om de laatste steek met de spade te doen, het reddingstouw waarmee wij reeds bijna uit de stroom van het verderf waren getrokken, ging weer aan stukken, omdat wij te lang in de lucht zweefden, omdat wij te zeer aarzelden de voet neer te zetten op de rotsgrond van de zaligheid. Wij behoorden weer van de wereld toe, wij waren weer ver van de Heere! O lieve zielen, als er niet veel meer ontbreekt aan uw zaligheid, haast u toch, voeg het weinige dat ontbreekt er nog bij, voordat alles weer verloren gaat. Bidt tot de Heere: "verbreek, verscheur, vernietig, Heere, al wat Uw heilig oog verfoeit, geen onderscheid of zwakke koorden, of ijzeren wereldketen boeit. "

Dat Paulus tegenover koning en stadhouder en hovelingen en beschuldigers als vanzelf het laatste woord behield - hoe kon het anders? Maar dat daarom toch nog geen openbaar herstel van eer of vrijheid volgde, lag evenzeer in de aard van de toestand en het karakter van de vorstelijke hoorders. Alleen met elkaar terzijde gegaan, maken zij aan heel de zaak, aan heel de vertoning van die dag een einde met een onvruchtbaar: deze mens doet niets waarop de dood of gevangenschap staat! En verder, naar de wijze van zo  hoog geplaatsten in deze wereld en van alle tijden, niets! Geen ter harte nemen van het gehoorde, geen poging om de onschuldige uit de onverdiende boeien te redden, geen blijvend gevoel van eerbied voor de grootheid van deze man (deze mens, zoals zij hem uit de hoogte van hun rang noemden!) noch voor het verwonderingswaardige van zijn verhaal of voor de ontzaggelijkheid of voor de liefelijkheid van zijn Messiasverkondiging! Alles loopt af met een korte en koele deelneming van koning Agrippa. "Deze mens kon losgelaten zijn (ook nog worden misschien), had hij zich niet beroepen op de keizer. " En naar Romeins staatsrecht was de koude uitspraak juist; het beroep op de keizer, eenmaal aangenomen, maakte vrijspraak en vrijstelling onmogelijk. De boeien van de onschuldige Romeinse burger, van de aan God en Zijn waarheid getrouwe apostel  bleven  zoals  zij  waren  en  het  Romeinse  spreekwoord  werd  weer  bewaarheid: "Summum Jus, Summa injuria, " "het hoogste recht, het hardste onrecht. "

Voor de zaak van het christendom bracht de samenkomst zeker geen kleine winst aan, daar Festus na alles wat hij gezien en ervaren had en in het bijzonder op grond van de goedkeuring van Agrippa niet anders dan een gunstig bericht over de apostel naar Rome kon zenden, hetgeen zeer veel bijdroeg om aan de prediking van het evangelie te Rome vrije voortgang te verschaffen. Persoonlijk heeft Agrippa later bij de verwoesting van Jeruzalem de christenen welwillendheid  getoond  in  het  feit  dat  hij  aan  de  gemeente  die  vandaar  vluchtte  een wijkplaats gaf te Pella, een plaats die tot zijn gebied behoorde. (Aanm. II. d. No. 5 en 6).

HOOFDSTUK 27

PAULUS’ GEVAARLIJKE EN WONDERLIJKE SCHEEPVAART

g. vs. 1-hoofdst. 28: 29 Tot hiertoe zagen wij Paulus met die zeldzame, hem eigen combinatie van moed en voorzichtigheid, te midden van de boeien en de doodsgevaren op de vaste grond. In dit gedeelte, waarin zijn zeereis naar Rome beschreven wordt met de afloop daarvan, staat hij voor ons met dezelfde kalmte van het geloof en grootheid van de ziel. In de strijd met de elementen, met wind en water, vertoont hij zich voor het oog van de geest als een heerlijke gedaante, zowel in zijn gedrag tegenover de hoofdman en diens soldaten, als tegenover de stuurman en de schipper en het scheepsvolk, vóór het gevaar, in het gevaar en bij de redding daaruit. Het is vanaf het begin en ook in latere tijd niets ongewoons om op één lijn geplaatst te worden met misdadigers, met het uitschot van de mensheid, voor discipelen van de Heere, aan wie de voorzegging "Hij is onder de misdadigers gerekend" in haar diepste zin vervuld is. Maar juist in deze nieuwe beproeving, die de apostel overkomt, geeft zijn God hem genade en eer door de heerlijke en eerbiedwekkende verzekering van zijn apostolisch ambt, van zijn profetische  en  koninklijke  stand.  Het  is  met  recht  gezegd  dat  geen  beschrijving  van  een zeereis uit oudere en nieuwere tijd in nauwkeurigheid en geschiedkundige trouw boven die van Lukas in de beide laatste hoofdstukken van de Handelingen kan geplaatst worden. Dit is reeds te verklaren uit het feit dat met het schip dat van Cesarea vaart om Italië te bereiken, het goddelijk licht, dat geroepen is om de volken te verlichten (hoofdst. 26: 18), op zee gaat om het  middelpunt  van  de  volken  en  landen  met  zijn  helder  schijnsel  te  vervullen.  In  het bijzonder echter is het Rome waarheen het doel van de reis gaat, want Rome, achter de naam van Tyrus verborgen, was reeds lang door de profetie van Ezechiël (hoofdst. 26-28) bestemd om voor de tijd van de heidenen (Luk. 21: 24) in het rijk van God de plaats van Jeruzalem in te nemen; en nu was ook de hele voorgaande loop van de geschiedenis zo alsof Rome de grote heidenapostel niet alleen in bescherming, maar ook in beslag wilde nemen volgens het woord in Matth. 11: 12 : "Het Koninkrijk van de hemelen wordt geweld aangedaan en de geweldigen nemen het met geweld. "

1. De landvoogd deed geen moeite om Paulus te bewegen zijn beroep op de keizer in te trekken om hem daarna los te kunnen laten. Hij hield zich eenvoudig daaraan (hoofdst. 25: 25) en ging de welgemeende raad van Agrippa in hoofdst. 26: 32 geheel voorbij. En toen het dan zo besloten was dat wij naar Italië Ac 10: 2 zouden afvaren, leverden zij, diegenen aan wie Festus het volvoeren van dat besluit had opgedragen, Paulus en enige andere gevangenen (Luk.  23:  32)  over  aan  een  hoofdman  over  honderd,  genaamd  Julius,  van  de  keizerlijke afdeling, aan wie het werd opgedragen het transport te leiden.

De herfst van het jaar 60 n. Chr was al gekomen, toen er inderdaad voorbereidselen werden gemaakt om de apostel naar Rome over te brengen. Men heeft erover geredetwist wat onder de "keizerlijke afdeling" waartoe Julius behoorde, moet worden verstaan. Daar nu in die tijd, zoals uit de Romeinse militaire opschriften blijkt, niet alleen de legioenen (armeecorps), maar ook de cohorten (bataillons) hun bijzondere benamingen hadden (vgl. hoofdst. 10: 1 "van de afdeling, genaamd de Italiaanse) ligt het het meest voor de hand aan te nemen dat een afdeling van de regelmatige bezetting in Cesarea, die bestemd was diensten aan de keizer te bewijzen, de naam van de "keizerlijke" voerde.

De Heere heeft besloten dat Paulus van Hem te Rome zal getuigen (hoofdst. 23: 11) en verborgen onder het besluit van een landvoogd geschiedt de wil van de Heere. De zaligheid en het leven van de wereld hangt af van de naam, die de apostel van Jezus Christus naar de

hoofdstad van de wereld draagt en zij die hem daarheen zenden en overleveren, kennen die niet. De heraut van het rijk van God trekt uit om in het middelpunt van het rijk van de wereld te getuigen en men geeft hem en enige andere gevangenen over aan een keizerlijke officier ter bewaking; maar het moest nog onderweg voor de ogen van allen aan de dag komen, wiens gevangene deze Paulus was en dat niet hij met hen voer, maar zij met hem, de redder van het schip.  In wat  voor  een  stemming  Paulus de reis begon,  die hem op  de hoogte van zijn apostolisch leven zou brengen, zegt ons het verhaal van Lukas niet. Pas op het einde van de reis,  waar  de  broeders  uit  Rome  Paulus  tegemoet  komen  om  hem  te  begroeten,  wordt zichtbaar dat onderweg zijn hart vol verdriet en zijn gemoed terneergeslagen was geweest (hoofdst. 28: 15). Hoe kon het anders zijn? Aangezien hij het land van zijn vaderen de rug toekeerde, ging de Heere Jezus zelf van de Joden weg en zij moesten in hun zonden sterven (Joh. 8: 21).

2. a) En op een Adramyttenisch schip, dat in de haven van Cesarea voor anker lag (dit schip, dat  naar Adramyttium, een zeestad, zuidoostelijk van Troas en  Assus gelegen, terugvoer, behoorde waarschijnlijk aan een daar wonende koopman toe) en dat naar de plaatsen langs de kust van Azië zou varen, kozen wij zee. Het schip moest onderweg verscheidene zeeplaatsen aan de Klein-Aziatische kusten aandoen en zo moest in elk geval ergens een ander schip, dat naar Italië ging, worden gevonden, om ons naar het doel van onze bestemming te brengen. En Aristarchus, deMacedoniër en wel van Thessalonika (hoofdst. 19: 29; 20: 4 was met ons, met Paulus en mij, die de apostel gedurende al de tijd van de gevangenschap te Cesarea ten dienste geweest was (vs. 1 hoofdst. 24: 23). Een ander geleider, Trofimus (hoofdst. 21: 29), komt hier niet verder in aanmerking, daar hij de vaart slechts een klein eind kon meemaken (2 Tim. 4: 20).

a) 2 Kor. 11: 25

3. En de volgende dag, zo voorspoedig ging het begin van de vaart, kwamen wij aan te Sidon, waar het schip aanlegde. En Julius, de hoofdman over honderd (vs. 1), behandelde Paulus, in wie hij reeds een groot vertrouwenstelde, vriendelijk en liet hem toe gedurende de tijd van hun oponthoud in de stad naar de vrienden, de christenen (hoofdst. 11: 19; 15: 3), te gaan, om door hen verzorgd te worden. Dit was zeker voor de apostel zeer verblijdend, daar hij nu al meer dan 2 jaar gevangen had gezeten en de gemakken van het huiselijk leven had moeten ontberen; tevens was het voor hem een aanwijzing hoe zijn gevangenschap in Rome zou zijn (hoofdst. 28: 16, 20v.).

De  reis  wordt  begonnen  geheel  en  al  zoals  gewoonlijk  soldaten  en  gevangen  worden vervoerd, als er geen haast bij is. Men maakt gebruik van de goedkoopste gelegenheid. Men maakte  dus  daarom  gebruik  van  een  Adramyttenisch  schip,  omdat  men  te  Cesarea  geen directe scheepsverbinding naar Italië had. In de Klein-Aziatische zeeplaatsen hoopte men die te vinden en daarom zeilde men langs de kusten en deed men in alle zeeplaatsen navraag, totdat men in de zeestad Myra in Lycië (vs. 5v.) een schip vond; daar werd Paulus op het nieuwe schip gebracht. Op deze wijze voer de apostel nog eens langs de plaatsen van zijn eerste zendingsreis, alsof hij van ver afscheid van hen moest nemen.

Volgens 2 Tim. 4: 20 is behalve Lukas en Aristarchus ook Trofimus meegereisd, die volgens hoofdst. 21: 20; 24: 6 het proces een hoofdpersoon was. Hij moest echter, daar hij onderweg ziek werd, te Milete worden achtergelaten, d. i. hij ging te Myra niet op het Alexandrijnse schip, dat naar Italië voer, maar werd op  het  Adramytteense achtergelaten, dat hem naar Milete bracht.

Milete was de plaats het dichtst bij de woonplaats van Trofimus gelegen (volgens hoofdst. 21: 29 was hij geboren te Efeze), die hij op dit schip kon bereiken (hoofdst. 20: 17); misschien was hij ook reeds sedert enige tijd te Milete zelf woonachtig.

De afstand van Cesarea tot  Sidon  bedraagt  circa 15 geografische mijlen. Kwamen nu de reizigers dadelijk de eerste dag tot in deze zeestad, dan moeten zij een gunstige wind hebben gehad. Het aanleggen van het schip bij Sidon geschiedde zonder twijfel om handelszaken. In die tussentijd nu mocht Paulus zich begeven tot de christenen in de stad, natuurlijk onder geleide van een wacht.

De gunst, die Paulus bij de hoofdman vindt en die zich al dadelijk bij de aankomst te Sidon in een vriendelijke en vertrouwelijke vergunning openbaart, laat zich indirect goed verklaren. Wie kon meer dan de kloeke Romeinse krijgsman vatbaar zijn voor de waardering van die echte mannen- en heldenmoed, bij Paulus even ver verwijderd van grootspraak of vertoning, als van de opgewondenheid, die de stoutmoedigheid van Judeërs en Galileërs in die dagen tegenover  de  Romeinen  karakteriseert?  En  zullen  door  die  mannenmoed  en  door  het koninklijke van die profeet  en dienaar van de grote Koning, de ootmoed en de gewillige ondergeschiktheid  aan  elke  gestelde  macht  en  de  beminnelijke  dienstvaardigheid  in  elke omstandigheid,  zijn  twee  medereizigers  en  vrijwillige  medegevangenen  ook  niet  gedeeld hebben  in  de  gunst  die  apostel hier  bij mensen  vond-zullen  zij daaraan  ook  niet  hebben bijgedragen-wier tegenwoordigheid zich hier opnieuw laat opmaken uit het "wij" van vs. 1-3, 8 enz. ? Hoe moet op een edel gemoed als dat van Julius gewerkt hebben dat gedurig betoon van liefde van deze drie christenen tot elkaar? Het zal ook hier toch kunnen geweest zijn: "Ziet hoe lief zij elkaar hebben, " waarvan de geschiedenis van de vroegste kerkeeuwen zo bijzonder  getuigt.  En  bij  de  liefde  tot  elkaar,  die  zich  openbaarde  in  de  details  van wederzijdse zorg voor elkaar en het dragen van elkaars lasten en het niet zoeken van zichzelf, maar van hetgeen in het belang van de ander is, zal ook wel de liefde tot de anderen, (2 Petr. 1: 7) tot de medereizigers die naar Italië meevoeren, niet ontbroken hebben.

Zo mocht Paulus nog op de weg, als gevangene, zoals hij elders als vrij man had gehad (hoofdst. 21: 3vv.) een verkwikking onder christelijke broeders genieten. De Heere was zijn Herder, daarom mocht hem ook in dit opzicht niets ontbreken.

4. En vandaar afgevaren, nadat het schip de handelszaken teneinde gebracht had, voeren wij, in plaats van de wijde zee te houden, onder Cyprus heen, langs de noordoostkust van het eiland,  omdat  de  winden  ons  tegen  waren,  zodat  eenverwijdering  van  de  kust  ons  niet raadzaam leek.

5. Zo lieten wij het noordoostelijke punt van Cyprus achter ons en voeren de zee bij Cilicië en Pamfylië door, terwijl de watergolven door de westenwind aan de Syrische kusten opgestuwd, hier met kracht terugkwamen, hetgeen het schip ten goede kwam, en zo kwamen wij te Myra in Lycië aan.

6. En toen de hoofdman daar een schip gevonden had uit Alexandrië, dat naar Italië voer, waarheen het ons brengen zou, deed hij ons daarin overgaan.

De schepen van Alexandrijnse wereldhandel waren in geen gering aanzien en de hoofdman mocht zichzelf geluk wensen dat hij er juist zo één te Myra op de vaart naar Italië aantrof. Spoedig bleek echter dat op dit schip noch nauwgezetheid van de schipper, noch tucht van de manschappen te vinden was. Als niet een ander dan de hoofdman van de keizerlijke afdeling

Paulus en zijn metgezellen in het schip geleid had (Jes. 46: 4), zou het kwalijk gegaan zijn met alle mensen die op het schip waren.

Uit Alexandrië in Egypte, de korenschuur van het Romeinse rijk, bracht het schip koren naar Rome. Dat het ook het brood van het leven in de keizerstad zou brengen, het zaligmakend woord van God en dat, terwijl de zichtbare lading spoedig door de golven werd verslonden, de onzichtbare, het Woord van God, ongedeerd zou overkomen, wie vermoedde dat op het schip? Maar het is alsof de vijand de hemelse zegen niet wilde laten overkomen in het Westen (Matth. 8: 25); de vaart gaat altijd moeilijker.

Waarom heeft God al deze uiterlijke omstandigheden van de reis in Zijn openbaring laten optekenen? 1)  Om daaruit  de leren dat  ook  de wonderbaarste en ruimste wegen van de gelovigen onder het meest juiste bestuur en de voorzorg van God staan en om te tonen hoe tijden, uren, plaatsen, gezelschappen, onweer en alle elementen, geluk en ongeluk door de Heere  worden  afgemeten  en  de  gelovigen  ten  goede  worden  bestuurd;  2)  om  ons  te waarschuwen dat, als de zaken in het begin enigszins in de war zijn, men niet dadelijk moet denken "het is niet uit God. " Voelt de natuur aanstonds veel vrees, dan moet men toch niet angstig zijn, maar in geloof de moeilijkheden doorworstelen;
3) schildert ons de Heilige Geest in dit gedeelte het goddelijk karakter van een dienstknecht van Christus, die ook in de grootste gevaren, onder de wildste en ruwste volken, in de meest verwarde omstandigheden toch zich en zijn Heer trouw blijft-"als getuchtigd en niet gedood, als droevig zijnde, doch altijd blij, als arm doch velen rijk makende, als niets hebbend en nochtans alles bezittend" (2 Kor. 6: 9v.)

7. Enige tijd later werden wij niet meer als in vs. 5 door de stroom voortgevoerd en toen wij ten gevolge daarvan vele dagen langzaam voortvoeren en nauwelijks tegenover Cnidus, op een schiereiland Cnidiatussen Cos en Rhodus (hoofdst. 21: 1) gelegen, gekomen waren, waar wij echter niet aan land mochten gaan, zoals wij graag hadden gedaan, aangezien de wind het ons niet toeliet, voeren wij, in plaats van in zuidwestelijke richting naar Italië te gaan, naar hetzuid-zuidwesten onder Creta door, tegenover Salmone, een voorgebergte aan de oostzijde van het eiland.

8. En toen wij daar nauwelijks, met zeer grote moeite, voorbij waren gezeild, namen wij onze koers  langs  de  zuidkust;  de  noordwestenwind,  die  in  deze  tijd  op  deze  zee  waaide, verhinderde ons echter in volle zee te komen. Zo kwamen wij in een zekere plaats, genaamd Schone havens, waar de stad Lasea dichtbij lag (een stad, waarvan de ligging niet nauwkeurig bekend is).

Het nautische en topografische in de reisbeschrijving van Lukas is het duidelijkst opgehelderd door  de  geleerde  Engelsman  James  Smith  van  Jordanhill,  waarvoor  hem  dankbaarheid toekomt. Deze heeft zich een winterverblijf op Malta ten nutte gemaakt om de plaatselijke gesteldheden nauwkeurig te onderzoeken; hij heeft wetenschappelijk ontwikkelde zeelieden over   de   scheepvaart   in   de   Levant   geraadpleegd,   moderne   scheepsdagboeken   en beschrijvingen van zeereizen nageslagen, vooral de scheepsbouw en het  zeewezen van de ouden door middel van alle mogelijke oorkonden en hulpmiddelen bestudeerd om dit bericht van de Handelingen zoveel mogelijk op te helderen. Het gevolg was dat hij inderdaad veel, wat tot hiertoe duister was gebleven, in het licht gesteld heeft en tevens de geschiedkundige waarheid en geloofwaardigheid van ons boek volkomen gerechtvaardigd heeft. Vooral heeft hij  op  de  overtuigendste  wijze  op  vele  plaatsen  aangetoond  dat  de  schrijver  van  ons reisverhaal 1) niet zelf een zeeman kan geweest zijn, daar zijn taal op het  gebied van het

zeewezen niet  die is van een man van het  vak, van een kenner; dat  hij echter 2) des te zekerder  zelf  ooggetuige  moet  geweest  zijn,  waarvoor  zowel  de  verhalen  omtrent  het gebeurde op het schip zelf, als de ingevlochten topographische details spreken. Een man, die het zeewezen van beroep niet kende, zou de beschrijving van een zeereis op een in alle delen zo juiste wijze onmogelijk hebben kunnen schrijven, tenzij hij uit eigen ervaring schreef en naar eigen beschouwing.

Om deze  geschiedenis  te  begrijpen,  moeten  wij ons  enigszins  met  de  toestanden  van  de oudheid in kennis stellen, daar zij voor een deel anders waren dan onze tegenwoordige. Wat de bouw van de oude koopvaardijschepen aangaat, is er een groot onderscheid met de onze. De laatste hebben de vorm van een vis, daar zij van voren breed zijn en van achteren scherp toelopen; het schip kan bij deze vorm het water gemakkelijker van zich terzijde schuiven. Daarentegen waren de schepen van de ouden als twee voorste delen van een tegenwoordig zeeschip, die aan elkaar waren bevestigd. De beide openingen aan de zijkanten voor en achter aan het schip, de ogen, dienden om de roei- of stuurriemen door te steken. Roeren, zoals wij ze hebben, kende de ouden niet, men stuurde met de beide riemen. Rondom het schip ging een borstwering, een galerij, die van achteren en voren in een platform uitliep. Terwijl wij nu balken  en  davits  hebben,  waaraan  de  ankers  worden  vastgemaakt  en  de  boten  worden opgehangen, lagen bij de ouden ankers en touwen op dat platform. Wat de takeling aangaat onderscheidden  zij  het  houtwerk  en  het  hangwerk.  Tot  het  eerste  behoorde  de  masten. Gewoonlijk hadden de schepen één mast, slechts enkelen hadden er twee, zelden waren er drie. Verder behoorden tot het houtwerk grote stokken, waarmee men het schip voortduwde. Daar de scheepvaart van de ouden eigenlijk slechts kustscheepvaart was, bereikte men met deze lange stokken de grond, als men het schip tegen de wind en voorwaarts wilde bewegen. De  stuurriemen  moesten  ook  in  grote  getale  aanwezig  zijn;  want  ten  gevolge  van  de constructie van het schip brak in zee menig roer. In de mast klom men met houten ladders, touwladders kende men niet. Midden op het  schip stonden een paar grote windassen, de kaapstander van het tegenwoordige schip, de ene achter, de andere voor. Zij bewogen zich om een  vertikale  as  en  werden  vooral gebruikt  om de  mast  op  te  winden,  die  kon  worden neergelaten. Tot het hangend werk behoorden de touwen ter omgording, zware touwen soms van 600 ellen lengte, die onder zekere omstandigheden om de schepen werden gedaan; andere zware touwen, als bakstag en kabel, dienden om de mast vast te maken. Onze driehoekige dwarszeilen kende de ouden niet; hun zeilen waren razeilen. De aankomst van de vloot van vrachtschepen,  die  jaarlijks  uit  de  korenschuur  van  de  ouden,  uit  Egypte,  te  Puteoli,  de zeehaven van Rome, aankwamen, wordt ons door Seneca in een brief uitvoerig geschilderd. Alleen zij die het eerst aankomen, de Avissoschepen, hadden een driehoekig dwarszeil over hun razeil. Het directe verkeer tussen Cesarea en Rome was niet van veel belang, men moest daarom bij het overbrengen van Paulus zich bedienen van het Adramytteense schip, dat in vs. 2 vermeld is en dat langs de kusten van Klein-Azië zou varen. De zeehandel van de ouden was namelijk een soort van karavanenhandel ter zee. De reder bevrachtte zijn eigen schip met eigen waren en voer hier en daar verkopend, langs de kusten, waartoe hij een schipper hield. Voor het verdere van de reis bediende men zich van een korenschip uit Alexandrië. Voor deze vaart  moet  bij het volgende vooral in herinnering worden gebracht dat de zeelieden in de oudheid zonder kompas voeren en daarom bij bewolkte hemel radeloos waren. Als het herfst was geworden, was men daarom gewoon het schip in de winterkwartieren te brengen (van 11 november tot 18 maart was de zee gesloten, "Ac 21: 30.

9. En toen sedert het begin van de vaart in vs. 2 veel tijd verlopen was, terwijl men onder gunstiger omstandigheden nog wel vóór het sluiten van de zee de bestemming zou hebben kunnen bereiken en de vaart nu zorgelijk was, daar er vóór het sluiten van de zee nog maar

weinige weken over waren, omdat ook de vasten, de Joodse vastendag op 10 Tisri (Lev. 23: 27), dus de tijd van de herfstnachtevening, nu voorbij was, vermaande Paulus hen, die met zeereizen en stormen reeds bekend was (2 Kor. 11: 25vv.), maar hier ook in het bijzonder door Gods Geest werd bewogen.

10. En hij zei tot hen: Mannen, ik zie door intuïtie, door profetisch gevoel, dat de vaart, als die in dit jaargetijde moet worden voortgezet, zal geschieden met hinder (Openb. 9: 4; 11: 5) en grote schade, niet alleen van de lading en van het schip, maar ook van ons leven. Daarom raad ik aan dat men hier zal blijven tot aan de volgende lente en zich niet blootstellen aan de gevaren van een vaart bij winter.

11. Maar de hoofdman, op wiens beslissing het hier aankwam, had meer vertrouwen in de stuurman,  die  de  plaats  van  kapitein  bekleedde  en  de  schipper,  die  beiden  uit  egoïstisch belang een voortzetten van de vaart wensten endat nu ook voor uitvoerbaar verklaarden, dan in hetgeen Paulus gezegd had. Hij meende in die mannen te doen te hebben met deskundigen, terwijl de apostel hem een oningewijde in dergelijke zaken toescheen.

12. En daar de haven bij Lasea, waarin de oost- en zuidoostenwind dadelijk kon inwaaien, niet geschikt was om te overwinteren, raadde het merendeel aan vandaar te varen. Zij wilden zien  of  zij  niet  een  haven  konden  vinden  die  gunstiger  was  voor  een  winterverblijf  en proberen  of  zij  zo  mogelijk  Fenix,  het  tegenwoordige  Lutro,  konden  bereiken  om  te overwinteren, een haven in Creta aan  de  zuidwestzijde van het  eiland, gelegen tegen het zuidwesten en tegen het noordwesten. Ten gevolge van zijn bochten stond deze haven naar beide windrichtingen open. Men was van plan vandaar weer, als de zeevaart geopend was in de aanstaande lente dadelijk van de eerste oostelijke wind gebruik te maken, zoals ook de schepen uit Alexandrië in de regel in deze winterhaven aanlegden.

God geeft de Zijnen menigmaal ook in het lichamelijke verlichte ogen en goede raad, zodat als men die volgt het goed zal gaan. Het is echter een verkeerde regel, die onder de mensen heerst, dat men de stemmen niet moet wegen, maar tellen: dikwijls zijn de meesten de ergsten (1 Kor. 12: 5vv.).

Men moet niet zeggen dat Gods knechten onbruikbare mensen in de wereld zijn; dit is wel hun hoofdzaak niet, maar "de godzaligheid is tot nut van alle dingen. " De vrome Jozef werd door  God  gebruikt  om  door  zijn  wijze  raad  geheel  Egypte  en  Kanaän  gedurende  de hongersnood  te  onderhouden.  Wil  men  echter  zijn  raad  niet  aannemen,  dan  drijft  de dienstknecht van de Heere zijn zaak niet met eigenzinnigheid door, maar laat de leiding aan God over.

Paulus vat de toezegging van de Heere van zijn aankomst in Rome in hoofdst. 23: 11 niet zo op, zoals een minder vast en rein mens die wel had kunnen opnemen, zodat hij zelf, wat zijn uiterlijke toestand aangaat, alles gerust had laten gaan zoals het liep, omdat de Heere zijn aankomst te Rome eenmaal had besloten en het nu ook wel zonder zijn toedoen zou ten uitvoer brengen; maar hij acht het zijn plicht met menselijke voorzorg en medewerking te streven naar de voorspoedige voleinding van de aangevangen reis.

Hoeveel achting de hoofdman ook voor zijn gevangene koesterde, hij gaf liever gehoor aan de mannen van het vak, aan stuurman en schipper. Ten allen tijde stond de intuïtie van de ziener (de Griekse oudheid geeft het denkbeeld terug in het lot van haar Cassandr a) bij de wereld met  of  zonder  wetenschap  in  ongunst,  hoe  vaak  en  meestal  treurig  door  de  uitkomst

gerechtvaardigd. Wat hier de geduchte uitkomst bevestigde, bleek geen blote intuïtie van de mens, maar inspiratie van de Geest van de profetie geweest te zijn.

13. En toen de zuidenwind zachtjes begon te waaien, meenden zij hun doel te hebben bereikt. Zij dachten dat de vaart langs de zuidelijke kust van het eiland tot aan Fenix zonder twijfel zou  lukken,  omdat  die  wind  hen  in  de  nabijheid  vande  kusten  hield  en  niet  in  de  zo gevaarlijke zuidwestelijke zee zou laten komen. Zij voeren dan af en zeilden dicht langs de kust van Creta, zoals dat gewoonlijk geschiedde.

14. Maar niet lang daarna sloeg tegen het schip, geheel tegen hun berekening in (vs. 12 en 13 Spr. 27: 1), een stormwind en wel een wervelwind, genaamd Euroclydon of "Noordoost" (Ps. 48: 8).

Onze   vertalers   hebben  het   Griekse   woord   Euroclydon  onvertaald   gelaten   en  in  de kanttekening  aangemerkt  dat  er  een  oostenwind  bedoeld  wordt,  die  geweldige  golven verwekt. De reden voor die opvatting is in de samenstelling van het oorspronkelijk woord gelegen. (Eurue) betekent de oostenwind en (kludwu) een golf of baar. De LXX gebruiken het woord (kludwu) voor een storm uit het oosten, een geweldige oostenwind, die als een orkaan losbarst.  Deze stormen woeden in de Middellandse zee,  Levanters genaamd.  Zeker  heeft Lukas de naam van deze storm, die bij de Griekse schrijvers onbekend is, van het scheepsvolk geleerd.

15. En toen het schip daardoor weggerukt werd en niet tegen de wind kon opzeilen, gaven wij het op, zonder verder aan roeien en sturen te denken en dreven weg, terwijl wij het erop aan lieten komen wat nu verder zou geschieden.

16. En wij dreven in de nabijheid van een zeker eilandje, zonder het nog te bereiken, een eilandje genaamd Clauda, nu Gozzo, 4 mijlen ten zuiden van Creta, en wij konden nauwelijks de  boot  machtig worden, die achter aan het  schip was vastgemaakt; wij konden die met moeite dichterbij trekken om die niet in de storm te verliezen, maar in geval van nood gereed te hebben.

17. Nadat zij deze opgehesen hadden, gebruikten zij alle hulpmiddelen, zij maakten gebruik van alle touwen en kettingen die men voor dergelijke gevallen heeft en zijondergordden het schip met de touwen om het zolang mogelijk bij elkaar te houden. En omdat zij vreesden, daar de wervelwind ons van Clauda steeds meer naar het zuidwesten dreef, dat zij op de droogte Syrtis zouden lopen, vooral op de grote Syrte aan het middelste gedeelte van de noordkust van Afrika waar men op de zandbanken zou hebben moetenstranden, streken zij het zeil. Zij wilden voorkomen dat de orkaan het schip snel en met alle macht voorwaarts zou drijven en ten gevolge van dat wegnemen van de zeilen werd nu nog meer de snelle vaart verhinderd en dreven wij zo heen.

Paulus mening stond vast dat de tijd van het jaar voor het gelukken van de zeereis voorbij was. Die mening veranderde niet, toen men dacht  in de nabijheid een gunstiger haven te zullen vinden of toen een gunstige wind begon te waaien. Die mening werd ook spoedig als waar bevestigd; want juist had het schip met behulp van de gunstige zuidenwind zich op de zee begeven in de richting van Fenix, toen de wind zich naar het oosten keerde en de aard van een orkaan verkreeg. Daarmee is nu het schip in de volle macht van de winterachtige zee overgegeven, die Paulus bezorgd had gemaakt. Er is geen kans meer het eenmaal opgevatte plan te volvoeren. Er kan van een plan en een willen geen sprake meer zijn, wind en zee zijn

nu de onbeperkte, alleen gebiedende meesters. Met zichtbare belangstelling volgt Lukas deze wending van zaken. Niet alleen beschrijft hij de algemene toestand van het schip te midden van storm en van golven, maar hij vervolgt ook zeer nauwkeurig de bijzonderheden in deze toestand. Daarbij zien wij hoe de apostel en zijn begeleiders zich niet alleen met het gehele reisgezelschap  aaneensluiten  wat  het  gemeenschappelijke  lijden  aangaat,  maar  ook  ten opzichte van hetgeen waartoe de nood allen roept. Wij zien hier dat de apostolische mannen in het grote gevaar en in de nood zelf mede de hand aan het werk hebben geslagen, want wij mogen de uitdrukking in vs. 16 : "wij konden de boot nauwelijks machtig worden" (in vs. 17 staat weer: "gebruikten zij niet voor een spreekwijze houden, daar die in vs. 19 nog eens terugkeert en wij later (hoofdst. 28: 3) bij een dergelijke gelegenheid op deze reis Paulus zelf bij zo’n werk aantreffen.

Zo werd de apostel op zijn reis naar Rome, zo rijk in betekenis voor de wereldgeschiedenis, de  schippers  een  schipper  door  de  liefde,  die  altijd  en  in  alles  bekwaamheid  geeft.  De hoofdman  Julius  kon  later  de  landvoogd  Festus  bericht  geven  dat  de  grote  geleerdheid (hoofdst. 26: 24) Paulus niet tot razernij had gebracht.

18. En daar wij door het noodweer met geweld heen en weer geslingerd werden, deden zij de volgende  dag  na  het  vertrek  uit  Schone  havens  (vs.  13)  een  uitworp;  zij  wierpen  de scheepsvracht, waarschijnlijk het koren uit Egypte (vs. 6), over boord.

19. En de derde dag, dus twee dagen na die eerste verlichting, wierpen wij met onze eigen handen het scheepsgereedschap weg, zoals huisraad, bedden, kookgerei, enz.

Hoe zwaarder het schip was geladen, hoe dieper het ging en hoe eerder het op de ondiepten van deze streek van de zee kon stoten. Daarom werd eerst de scheepslading uitgeworpen; toen echter daarop de nood en de vrees nog toenamen, wierp men ook de meubelen van het schip uit.

Bij deze gebeurtenis vermeldt Lukas weer een detail, dat ons opnieuw de gehele stemming en houding van het Paulinische reisgezelschap voor ogen plaatst. Als namelijk naast elkaar staat: "zij deden een uitworp" en "wij wierpen met onze eigen handen het scheepsgereedschap weg, " dan zal niemand die op de zorgvuldigheid en de nauwkeurigheid van ons verhaal acht heeft geslagen, kunnen zeggen dat de afwisseling van de personen toevallig zou zijn. Zeker moet door de eerste persoon en de tweede zoals ook door de versterkende bijvoeging "met onze eigen  handen"  te  kennen  worden  gegeven  dat  bij  de  tweede  lichting  alle  manschappen werkzaam waren en dus ook Paulus en zijn metgezellen mede onder de mensen waren die de handen ter hulp aanboden.

Een zeer  aanschouwelijke voorstelling  van een geweldige storm! Maar  ook  een leerzame regel voor de mensen op de scheepvaart van het leven, in de stormen van droefheid! Ook daarin moet veel nodeloze ballast over  boord  worden geworpen om gemakkelijk door de klippen heen te komen, aardse goederen, wereldse mensen, tijdelijke genietingen, geliefde gewoonten,  waaraan  men  tot  hiertoe  zijn  hart  hing.  Dan  moet  men  zich  beperken,  zich verloochenen, zich met weinig tevreden stellen en veel afstaan van wat tot hiertoe lief was, om zijn ziel te redden. Dan moet men onder lijden ervaren dat de wereld niets anders dan ijdele dingen kan geven, gering te achten voor hem die op een hemel mag hopen.

Ter bewaring van het tijdelijke leven moet men dikwijls van zich werpen wat men anders nog zo  vasthoudt en wie zou iemand gehoor willen lenen, die iets dergelijks aanprees om het eeuwige leven te verkrijgen.

20. En toen noch overdag de zon, noch ‘s nachts sterren verschenen in vele dagen, in de eerste elf (vgl. vs. 18v. met vs. 27) dagen en zwaar noodweer ons in die aanhoudende orkaan drukte, werd ons verder alle hoop op redding ontnomen.

Lukas bedient zich in deze zin, die het hoogste punt van algemene verschrikking moet te kennen geven, van de uitdrukking "alle hoop op redding ons ontnomen" (Gr. "alle hoop van ons leven. Hij geeft daardoor te kennen dat zowel Paulus en zijn beide metgezellen als al de heidenen op het schip alle hoop op redding hadden verloren. En hoe kon het ook anders zijn geweest? Paulus is met de zijnen toch met dezelfde menselijke eigenschappen en organen omtrent de natuur toegerust, als alle overigen in het schip. Als nu de storm en het onweer, de golvende zee en het  krakende  schip,  het  verdwijnen van de lichten van de hemel en de dreigende ondiepten, als dit alles op hem niet dezelfde ontroerende indruk had gemaakt, een indruk  waarbij  hij  voor  zijn  leven  vreesde,  dan  zou  zijn  menselijk  opmerken  en  voelen moeten teruggedrongen en onderdrukt  geweest  zijn. Kunnen en moeten wij dit  nu als de uitwerking zien van de openbaring van de Heere, hem in hoofdst. 23: 11 ten deel gevallen? Maar is dan het goddelijke overal en ten allen tijde een hindernis en een begrenzing van het menselijke? (vgl. Ex. 14: 13-15 en Luk. 12: 49v., Joh. 12: 27v.). Wij moeten ons integendeel voorstellen dat de drie gelovige mannen alle verschijnselen van weer en zee met volkomen heldere  en  wakende  zintuigen  hebben  nagegaan,  dat  zij ieder  dreigend  teken  niet  slechts hebben opgemerkt,  maar  ook  de verderfelijke kracht  ervan hebben gevoeld; dat  zij ieder uitzicht dat de hoop voedde, met hun gehele ziel hebben opgemerkt, elk verlichtend middel met deelnemende hoop hebben begroet en waar het nodig was zelf door hun medewerking hebben gebruikt. Als zij nu in zo’n stemming en gemoedstoestand de dagen van de laatste nood hebben beleefd, dan begrijpen wij zeer goed dat zij, als het er nu toe komt dat de laatste straal  van  hoop  voor  de  duisternis  van  de  hemel  en  de  verschrikkingen  van  de  diepte verdwijnt, hun deelneming en gemeenschap ook op dat  ogenblik niet  terugtrekken. Ja, ik meen dat wij het ons niet anders mogen voorstellen dan dat dit verdwijnen van de laatste schemering  van  hoop  op  niemand  onder  de  gehele  menigte  een  zo  beangstigende  en verpletterende indruk heeft gemaakt als op de apostel Paulus, die zich nu zeker wel met zijn vrienden het woord van de Schrift herinnerde dat in Ps. 107: 23vv. betuigt dat de HEERE daar waar alle hulp en hoop op de zee verloren is, Zijn macht en genade begint te betonen en met hen zijn toevlucht tot het gebed heeft genomen. In het feit nu dat Lukas het niet nodig geacht heeft dit te vermelden en in plaats daarvan integendeel hun uiterlijk gedrag bericht, moeten wij erkennen dat het hun van meer gewicht was hun volkomen gemeenschap met de gehele menigte van de anderen op de algemeen menselijke  bodem zeer duidelijk te laten uitkomen, dan hun afzondering in de betrekking tot God.

21. De angst en verslagenheid van de zielen maakten zich zo geheel meester van hen dat al het overige daardoor werd vergeten. En toen men lange tijd zonder eten geweest was, stond Paulus op een morgen op in hun midden met plechtigekalmte in zijn gehele houding en blijde vrede op zijn gezicht en zei: O mannen, had men maar naar mij geluisterd om niet van Creta weg  te  varen,  toen  wij in  Schone  havens  een  wel niet  volmaakte,  doch  toch  dragelijke verblijfplaats hadden (vs. 8vv.) en zich deze hinder en schade te besparen.

Als Paulus zijn rede begint met de gedachte dat men zijn raad had moeten opvolgen, dan doet hij dat niet uit lust om gelijk te hebben, maar hij wil aantonen dat hij aanspraak mag maken

op het geloof en het vertrouwen dat men hem wel mocht schenken, door te herinneren hoe de uitkomst zijn vroegere raad had bevestigd.

Wijze en vrome mensen laten, als hun raad verworpen is en daardoor ongeluk is veroorzaakt, de tijd niet verloren gaan met verwijten te doen en zich gevoelig te tonen, maar adviseren, waar zij nog kunnen adviseren en helpen, waar nog kan geholpen worden.

Ook gelovige christenen hebben hier nog zeer veel van Paulus te leren. Hun verstoordheid dikwijls bij kleine miskenningen is niet de geest van Paulus (Fil. 4: 5). Zo’n verstoordheid komt  ervan dat  zij wel voelen hoe zij als christenen de bezwaren van het  leven moesten dragen en dat zij zich daarbij over zichzelf ergeren, omdat hun desondanks deze bezwaren veel zwaarder voorkomen, dan zij moeten zijn - zo komt men niet tot rust.

22. Doch ook nu wek ik u op moed te houden; want niemand onder u zal het leven verliezen, maar alleen het schip, waarvan de ondergang onvermijdelijk is (vs. 26), zal verloren gaan.

23. De afloop van dit grote gevaar kan ik u met alle vertrouwen dat het werkelijk zo zal gebeuren, verkondigen; want deze nacht heeft bij mij gestaan een engel van God, aan wie ik toebehoor en die ik vereer (hoofdst. 10: 3vv.) in tegenstelling tot u, die nog heidenen zijt.

Storm  en  grote  duisternis,  gepaard  met  dreigend  gevaar  van  schipbreuk,  hadden  de bemanning van het schip in sombere stemming gebracht; slechts één man onder hen bleef volmaakt rustig en door zijn woord werden de anderen weer enigszins gerustgesteld. Paulus was de enige die durfde te zeggen: hebt goede moed! Er waren geoefende Romeinse soldaten aan boord en kloeke geharde zeelieden,  nochtans had hun arme Joodse  gevangene  meer geestkracht dan zij allen. Hij had een verborgen vriend, die zijn moed staande hield. De Heere Jezus zond een bode van de hemel om Zijn trouwe dienstknecht woorden van troost in te fluisteren; daarom bleef zijn gezicht  opgewekt en sprak hij met gemak. Als wij de Heere vrezen,  mogen wij uitzien naar  tijdige uitredding,  als de nood  het  hoogst  is geklommen. Engelen kunnen door de storm niet van ons geweerd, noch verhinderd worden door duisternis. Serafs rekenen het geen vernedering de armste leden van het hemelse huisgezin te bezoeken. Zijn de bezoeken van engelen weinig en schaars in gewone tijden, zij zullen vele zijn in onze nachten van storm en beroving; vrienden mogen ons alleen laten in tijden van nood, onze omgang met de bewoners van de engelenwereld zal dan des te overvloediger zijn en uit kracht van de woorden van de liefde, van de troon tot ons gebracht langs de ladder van Jakob, zullen wij sterk zijn om daden te doen.

24. De engel troostte mij volgens opdracht van zijn hemelse Heer en zei: Vrees niet, Paulus (Jes. 43: 2)! Gij moet voor de keizer staan (hoofdst. 23: 11). Uw leven is dus niet ingevaar; gij zult  uit  het  huidige  doodsgevaar  worden  gered;  en  zie,  God  heeft  u  op  uw  voorbede geschonken allen die met u varen, zodat zij met u ook het leven zullen behouden.

Alhoewel Paulus een apostel was en met krachten tot het doen van wonderen begaafd, ziet men toch niet dat hij zich eerder van de gave van de voorzegging bediend heeft dan toen hij daartoe  een  rechtstreeks  bevel  van  God  kreeg.  Tot  hiertoe  had  hij  het  gevaar  van  de scheepvaart  mede  aangezien  en  alle  gewone  redmiddelen  samen  met  de  schepelingen aangewend. Hij was daarbij stil en zal als de anderen wel vrees en angst hebben gevoeld. Maar toen de Heere hem verschenen was en hem verzekering had gegeven van de redding van hem en zijn tochtgenoten, voorspelde hij volgens goddelijk gezag en de uitkomst bevestigde zijn profetie. Een knecht van Jezus volgt dit voorbeeld en onthoudt zich van alle voorzegging

die uit de wil van mensen of uit overdreven inbeelding voortkomen. Wij zijn verwezen naar het evangelie en ons werk moet zijn om te vermanen en te bidden. Roept God ons echter om iets te verkondigen, dan zal Hij ook weten ons woord te bevestigen.

Opmerkelijk is het dat, daar het hier een openbaring gold die niet alleen de gelovigen op het vaartuig, maar allen die op het  schip waren, betrof, niet de Heere zelf, zoals te Korinthe (hoofdst. 18: 9) en te Jeruzalem (hoofdst. 23: 11), maar een hemelse bode, een dienende engel, tot de apostel spreekt.

Paulus had om het leven van de mannen in het gebed met God geworsteld; op dit gebed was hem de menigte door God geschonken.

Bij het gaan van Jeruzalem naar Rome wordt Paulus met een even onderscheiden als goed geordende	menigte	mensen,	die	de	heidense	volken	van	het	Romeinse	rijk vertegenwoordigden (vgl. vs. 37), verbonden en tegelijk met deze aan de elementen van de aarde en van de hemel overgegeven. Op die stormachtige zeereis, waarbij het schip vergaat, wordt de hele toestand van de vallende en wegzinkende heidenwereld voorgesteld, terwijl de apostel van de heidenen door deze reis in de werkelijke en feitelijke gemeenschap met de volken  wordt   voorgesteld,   waartoe   hij  wordt   gezonden.   De   apostel  heeft   uit   deze gemeenschap zeker wel een mooie en stichtelijke allegorie gemaakt, daar hij de nabijheid van het  heidendom gebruikte om van het  standpunt  van  eigen zekerheid  en veiligheid  op  de ellende te letten van het  schip  van de heidenwereld,  dat  aan  de  golven van de tijd  was overgegeven en uiteindelijk tegen de rots van de rechtvaardige Nemesis verpletterd werd. Zonder twijfel zouden de meeste lezers van de Handelingen, in het bijzonder de theologische, als hun de keus werd gelaten tussen een bericht over de werkzaamheid van de apostel in de gemeenten van Galatië of een nadere mededeling van zijn gedrag te Korinthe aan de ene en dit  reisverhaal  aan  de  andere  zijde,  zich  geen  ogenblik  bedenken  en  het  laatste  graag overgeven, als zij daarvoor één van de eerstgenoemden konden verkrijgen; en toch zou zo’n ruil dwaas  zijn.  Hoe  Paulus  in  Galatië  en  Achaje  geleerd  en  gearbeid  heeft,  kunnen  wij voldoende opmaken uit de analogie van zijn woorden en brieven; maar hoe hij zich te midden van de heidenen te water en te land gedurende zoveel dagen van doodsgevaar gedragen en voor het rijk van Jezus gewerkt heeft, dat zijn wij niet in staat uit te vinden. Zonder twijfel zouden  allen,  als  zij  hadden  geprobeerd  zich  het  gedrag  van  de  apostel  onder  zulke omstandigheden voor te stellen, tot een ander resultaat zijn gekomen dan het door ons in dit authentiek bericht wordt gevonden. Wie zou zich niet veel meer bevredigd voelen als Lukas in plaats van de vele nautische en geografische details ons een aanmaning van de apostel aan de heidenen tot bekering en geloof, of een gebed voor en met hen in het uur van het gevaar had meegedeeld? En toch zouden wij in dat geval slechts vernemen wat wij reeds weten; daarentegen zouden wij geen diepe blik hebben kunnen slaan in de diepe grond, waaruit de vermaning van de apostel tot bekering en geloof en het bidden en smeken voor het heil van hun zielen voortkomt. Het is inderdaad zo dat Lukas, hoe meer hij ons schijnbaar afvoert van het innerlijke en geestelijke en ons inleidt in het uiterlijk streven en gevoel van het menselijk leven en zich daartoe beperkt, hij ons in werkelijkheid dieper in de verborgen geheimen van het rijk van God laat kijken. Zo is het ook bij vs. 21 opmerkelijk hoezeer zich dit scheepsvolk onderscheidt van dat in het boek van Jona (1: 4). De heidense schippers die van Joppe naar Tarsis voeren, riepen elk in een vergelijkbaar gevaar tot hun eigen god en daarop wierpen zij het  gereedschap uit; hier  passen daarentegen de heidenen eerst  alle middelen toe,  die zij kennen, om de dood te ontlopen; als echter alles tevergeefs is, is er bij hen niets op te merken dan  het  koude  wachten  op  de  zekere  dood;  van  een  aanroepen  van  een  god  of  een godsdienstig gevoel horen wij niets. Zou daardoor niet zijn te kennen gegeven dat intussen

een  andere  tijd  in  de  wereld  is  aangebroken?  Wat  in  Nineve  begon,  is  te  Rome  snel opgegroeid en tot  volle wasdom gekomen. Het rijk van de wereld heeft nu alle macht en kennis, alle gevolg en winst tot het heden gebracht en de godsdienst steeds meer tot een cultus gemaakt  van  de  mens,  die  met  macht  en  heerlijkheid  bekleed  is,  zodat  de  wereldzin  en vervreemding van God steeds groter moest worden. Terwijl wij daarom de heidense mensheid in  de  geschiedenis  van  de  profeet  Jona  nog  zeer  ontvankelijk  en  gevoelig  vinden,  is  de heidense  mensheid,  zoals  die  ons  in  deze  parallelle  geschiedenis  van  Paulus’  scheepvaart wordt beschreven, tot een schrikbarende hoogte van wereldzin verstijfd en verstorven. Wij merken niet  alleen bij de schepelingen van de Tarsisvaart  aan hun gebed in de nood een godsdienstige gezindheid op, maar er openbaart zich in hun binnenste nog meer. Als zij de naam van de HEERE, de  Schepper van de zee en van het  droge, uit  de mond van Zijn ongehoorzame profeet vernemen, worden zij met vrees vervuld en na de redding betalen zij de HEERE offeranden en geloften. Uiteindelijk bereikt Jona door een korte prediking van de onbekende God, die hemel en aarde heeft gemaakt, dat geheel Ninevé van de kleinsten tot de grootsten boete doet in stof en as (3: 3vv.). Daarentegen vernemen wij bij de heidenen van het Romeinse rijk geen beweging van deze aard, hoewel zij niet alleen in hetzelfde doodsgevaar zweven als zij, maar hier nog meer is dan de profeet Jona; en daar Lukas later niets bericht van de indruk, die de woorden van de apostel op de menigte hebben gemaakt, maar voortgaat met te vertellen van wat er uiterlijk met het schip is voorgevallen, dat gevaar liep schipbreuk te lijden (vs. 27vv.), moeten wij aannemen dat van zo’n indruk niets is opgemerkt. Zeker moet  worden  aangenomen  dat  het  woord  niet  zonder  indruk  zal  zijn  gebleven,  er  zal integendeel bij de grote menigte wel niet één ziel zijn geweest die niet door de vermaning "houdt goede moed" getroffen is en wij zullen ook spoedig zien dat het gedrag van Paulus gedurende de vaart hem een aanzien op het schip heeft gegeven, dat hij vroeger niet had. Het is er echter verre van dat deze mensen zich op grond van zo’n onweerstaanbare indruk met vol vertrouwen aan de leiding van de apostel zouden hebben overgegeven.

25. Daarom, houdt goede moed, mannen, want ik geloof God, vertrouw het aan Zijn macht en genade toe, dat het zo zijn zal zoals het mij gezegd is (Jes. 46: 10vv.).

De moed, door hem geopenbaard en aangeprezen, is die van de man die de grootheid van de nood in geen deel voorbij ziet, maar ook te midden van de donkerste omstandigheden de kalmte van geest niet verliest en zelfs in ogenblikkelijk gevaar de redding uit de nood niet betwijfelt.  Zo  blijkt  ook  hier  de  waarachtige  moed,  even  ver  van  de  stompzinnige ongevoeligheid  als  van  roekeloze  vermetelheid,  bestand  tegen  de  gevaarlijke  proef  met nuchterheid en kalmte van geest en door dit alles hemelsbreed onderscheiden van wat door de wereld   dapperheid   en   moed   wordt   genoemd.   Een   verheven,   maar   ook   zeldzame gemoedstoestand:  waar  kwam dat  in  Paulus  vandaan? Het  geschiedverhaal zegt  het  ons: Paulus kent God zoals Hij zich geopenbaard heeft in Christus; Paulus bouwt op de belofte van die God met onbezweken geloof; Paulus is zich tenslotte bewust tot die God in de innigste relatie te staan, zonder dat zijn eigen hart hem veroordeelt. Zeker, ook de andere schepelingen geloven op hun wijze in een hogere macht, zover zij die kennen; maar het blijkt ook hier, het vaag en onbestemd geloof aan een Opperwezen houdt in het uur van het gevaar de wereldling niet terug van de rand van de vertwijfeling. Ware moed behoudt en betoont hij alleen, die de God van de hemel en van de aarde in Christus als zijn God en Vader heeft leren kennen en liefkrijgen, die als Paulus een eigen woord heeft van die God tot zijn ziel, waaraan hij te midden van al de stormen van de dood zich kan vasthouden en die dan ook het getuigenis van zijn geweten voelt dat het deze God is "van wie hij is en die hij ook dient. " Wordt het ons bij die  opmerking  niet  volkomen  helder  van  waar  het  wel komen  mag,  dat  de  waarachtige christelijke heldenmoed bijna even zeldzaam is als de waarachtige christelijke liefde en dat zo

menig hart, in de voorspoed trots en stoutmoedig, zich in dagen van tegenspoed zo jammerlijk klein kan betonen? Ach, het is niet moeilijk zichzelf en anderen een tijdlang op te winden tot zekere betoning van moed; maar de moed zelf als werkelijk het  water tot  aan  de  lippen gekomen is, niemand zal hem persoonlijk bezitten en in staat zijn hem aan anderen te geven, die niet met heel zijn hart kan zeggen: "ik geloof God, " niet de God van de natuur en van de rede alleen,  maar  de God van het  evangelie,  die ik  in Christus als mijn Rots en deel in eeuwigheid ken. Om werkelijk ook tegen het ergste bestand te zijn; om zelfs de laatste vijand met kalmte onder de ogen te zien, moet met de beste Vriend een zielsverbond zijn gesloten. Heerlijke gemoedstoestand, die nergens beter dan in de school van Christus geleerd wordt! Het verheft de mens tot een redelijke grootheid, zoals we hier in Paulus aanschouwen. Nee, het geloof maakt geen kleine maar waarachtig grote veerkrachtige, onwrikbare rotsmensen, geen slaafse zielen, maar koninklijke geesten en harten. Het maakt ons gezegend werkzaam tot redding van anderen; om en met Paulus alleen worden allen die met hem varen, behouden. Het baant de weg tot eigen behoud, want God, die het ongeloof beschaamt, beschaamt nooit het onbezweken geloofsvertrouwen en het einde ook van de gevaarlijkste levensreis van al Zijn kinderen wordt: "zo is het geschied dat zij allen behouden aan land gekomen zijn" (vs. 44 b) Heere, vermeerder ons het geloof en leer ons door de Heilige Geest het geheim van een moed, die zelfs in de dood niet wegzinkt, omdat zij zich op hoop tegen hoop, aan U, de Eeuwiglevende, vastklemt.

26. Maar wij moeten op een zeker eiland stranden, waar het schip  geheel verpletterd zal worden, nadat wij nu de lading met gereedschap en voorraad over boord hebbengeworpen (vs. 18v. en 38v.).

Het is geen tegenspraak in het goddelijk woord als Paulus hier de troostvolle verzekering geeft dat geen mensenleven te gronde zal gaan, terwijl hij vroeger (vs. 10) verkondigd heeft dat de vaart zou geschieden "met hinder en grote schade ook van ons leven. " Volgens vs. 31 zouden zeker ook mensenlevens verloren zijn gegaan, als de apostel het niet verhinderd had en volgens vs. 24 was het behoud van deze mensenlevens een bijzonder geschenk van God, een verhoring van de voorbede van Paulus. Men ziet uit dit optreden van de apostel hoe de lotgevallen van de mensen met elkaar verbonden zijn. Het scheepsvolk wordt gered, omdat Paulus’ bestemming is voor de keizer te staan. Paulus wordt daarentegen in groot gevaar gebracht  door het  onverstand van de gezagvoerders, die op ongelegen tijd de gevaarlijke scheepvaart begonnen.

Wij zijn met de ons toevertrouwde zielen ook als het ware in een schip op de onrustige en gevaarlijke zee van deze wereld. Laat ons toch, zolang wij hier zijn, met gebed en arbeid aanhoudend ernaar streven dat wij ze als een dierbaar geschenk van God mogen behouden, dat wij ons en hen behoeden voor schipbreuk van het geloof en voor eeuwig verloren gaan; en als het schip van ons leven schipbreuk lijdt, wij met hen in de veilige haven van het eeuwige leven behouden mogen aankomen.

Ziet wat een onderscheid het is voor degenen met wie wij, dienaren van de Heere, zijn, of wij God ongehoorzaam of gehoorzaam zijn. Om de vluchtende Jona kwam de storm over de schepelingen; om de apostel, die zich liet leiden, wordt een gehele bemanning uit de storm behouden. (v. L.)

27. Toen nu de veertiende nacht na het afvaren van Schone havens (vs. 13) gekomen was en wij in de Adriatische zee (waaronder ook de Jonische valt), heen en weer dreven, want de vroegere  noordoostenwind  (vs.  14)  was  sedert  vs.  20  in  een  oostenwind  veranderd,

vermoedden  de  scheepslieden  omtrent  het  midden  van  de  nacht  uit  het  branding  van  de golven, zoals zich die in de nabijheid van de oever gewoonlijk vertoont, op te maken dat er land naderde.

Een gewone scheepsterm voor: dat zij land naderden. Zoals hier, zo spreekt de bijbel overal in de gewone taal van de mensen, drukt zich uit zoals de mensen zich plegen uit te drukken, dat is, waar het gezichtkundige verschijnselen betreft, naar de uiterlijke schijn en niet naar het wezen   en   de   waarheid   van   de   zaak;   en   het   is   dus   inderdaad   een   dwaasheid   en kleingeestigheid, wanneer men de bijbelse uitdrukkingen tegenover de latere vorderingen in natuurkundige wetenschappen stelt en die daardoor van haar kracht en waarheid meent te kunnen beroven. Net  zo  min als men uit het feit dat een verstandig mens zegt de zon te hebben zien op- of ondergaan, met recht besluit dat hij zou geloven dat de zon om de aarde draait  en  deze  niet  wentelt  om  haar  as,  net  zo  min  kan  men  ook  uit  deze  bijbelse uitdrukkingen concluderen dat de latere vorderingen in de natuurkunde in strijd zouden zijn met de leer van Gods openbaring.

28. En zij wierpen het lood uit op de plaats waar dat vermoeden bij hen rees en maten daar twintig vadem, elk van 6 voet lengte, dus samen 120 voet; en iets verder wierpen zij weer het lood uit en maten vijftien vadem, 90 voet.

29. En uit vrees, vanwege die snelle vermindering van de diepte van de zee, dat zij op de klippen geslagen zouden worden, op een rots, zoals die zo veelvuldig in de nabijheid van kleine eilandjes zijn, wierpen zij vier ankers van het achterschip uit, om het  schip vast te leggen en baden dat het dag werd, om dan beter hun gehele toestand te kunnen overzien en voorzorgsmaatregelen te kunnen nemen als men schipbreuk leed.

Op diezelfde stormachtige Adriatische zee was het dat eens de grote Caesar de bevreesde schipper toeriep: "vaar moedig voort,  gij voert  Caesar en zijn geluk! " Paulus kon meer zeggen.  Hij kon  de  stuurman  toeroepen:  "houdt  goede  moed,  gij vaart  Christus  en  Zijn zaligheid! "

Door de beroemde Engelse admiraal Nelson wordt opgemerkt dat hij in het jaar 1804 onder gelijke omstandigheden voor Kopenhagen de ankers bij wijze van uitzondering van achteren liet uitwerpen, tot redding van zijn vloot en wel nadat hij op die morgen juist hoofdstuk 27 van Handelingen had gelezen en hierdoor op die gedachte was gekomen.

30. Maar toen de scheepslieden de toestand overdachten, achtten zij het schip reeds in een toestand gekomen dat  het  de nacht  niet  door zou komen; bovendien betwijfelden  zij een gunstige stranding en wisten ook niet waar zij zich bevonden. Zij trachtten dan uit het schip te vluchten. En toen zij de sloep neerlieten in de zee, onder het voorwendsel dat zij uit het voorschip  de  ankers  zouden  uitbrengen  om  het  ook  daar  vast  te  maken,  bleef  dat  niet onopgemerkt.

Tot zo’n boosheid is de mens in staat, als hij het kompas van het geweten en het anker van zijn vertrouwen op God verloren heeft, als in de plaats van plichtgevoel de naakte zelfzucht is getreden en de slechte grondstelling is gaan heersen: "ieder is zichzelf de naaste; nood kent geen gebod. " Zie, hoe trouw de wereld is in tijd van nood (Sir. 6: 8 ; merk op hoe slecht het is als in het uur van gevaar een prediker het scheepje van de hem toevertrouwde kerk, een huisvader  zijn  familie,  een  christen  de  plaats  waar  hij  moest  blijven  staan,  waar  hij kan helpen, lafhartig verlaat!

31. Toen zei Paulus, die hun trouweloos, verraderlijk voornemen doorzag, tot de hoofdman en tot de soldaten, daar hij zich dadelijk tot die macht wendde, die hier metgeweld kon ingrijpen, zoals het gevaar van het ogenblik dit eiste: Indien dezen niet in het schip blijven, kunt gij niet behouden worden, daar gij er toch niets van weet wat men bij een stranding moet doen om gered te worden, maar de redding onder leiding van en met behulp van dematrozen moet plaatshebben.

Geheel buitengewoon is de scherpe blik die de apostel in die middernacht bij dat afschuwelijk complot van de matrozen openbaart. Om dat plan te ontdekken, moest  hij niet alleen alle bewegingen van de schippers en alle omstandigheden, die het schip aangingen, nauwkeurig waarnemen, maar hij moest ook een oordeel vellen over hetgeen nodig was en wat niet? Hoe zou hij anders hebben kunnen weten dat de schippers, als zij onder het voorwendsel de ankers uit het voorste deel te willen laten, de boot neerlieten, niet konden willen wat zij voorgaven en dus dat slechte plan om te ontvluchten moesten hebben opgevat? Niet alleen vermoedt Paulus dat boze plan,  hij doorziet duidelijk en zeker dat het aanwezig is. Terwijl hij dus eerder getoond heeft bekend te zijn met de zee en het weer, toont hij nu in de duisternis van de stormachtige nacht hoe men met een schip moet handelen, dat op het punt is schipbreuk te lijden. Het scherpe van die blik, die bij de duisternis van de nacht even zeker binnendringt in de diepte van de nood van het strandende schip, als in de afgrond van de boosheid van de schippers, wordt nog duidelijker door de omstandigheid dat de hoofdman met zijn soldaten, die tot het houden van opzicht waren aangewezen en op wiens leven meer werd acht geslagen dan op dat van Paulus, van het dreigende gevaar niets hadden opgemerkt.

Waarom ging Paulus het ontvluchten van het scheepsvolk zo krachtig tegen? Hoe kon hij zeggen: "indien dezen niet in het schip blijven, kunt gij niet behouden worden? " Hij wist immers  door  goddelijke  openbaring  dat  God  allen  die  met  hem waren,  geschonken  had. Geloofde hij nu God niet meer, dat het zo zijn zou als het hem gezegd was? Ja, maar zijn geloof was een redelijk en werkzaam geloof, dat de middelen niet alleen niet versmaadt, maar des te krachtiger tot het trouwe gebruik daarvan dringt, naarmate het vaster en levendiger is, in  Gods  beloften,  het  onwrikbare  anker  van  zijn  hoop  vindt  en  daaruit  moed  en  kracht ontleent om te doen wat er naar zijn wil moet gedaan worden.

32. Toen kapten de soldaten de touwen af van de sloep en lieten haar in zee vallen, om de voorgenomen vlucht van de schepelingen (vs. 30) te verijdelen.

Het was een sterk geloof dat dit deed; de laatste brug tussen het reddeloos verloren schip en het  nabij  zijnde  land  was  hiermee  afgebroken.  Terwijl  de  hoofdman  de  touwen  van  de reddingsboot liet afhouwen en die in de zee liet wegdrijven, beklom hij met zijn manschappen de reddingsboot van het woord van Paulus en deze hing met vaste touwen aan de trouw van de almachtige God. Houw ook gij de touwen af van elke boot, waarop gij uw vertrouwen stelt naast God; dan zal voor u een morgenlicht aanbreken in uw nacht, zodat gij die heerlijke hulp van God aanschouwt.

33. En tegen dat het dag zou worden, zolang de duisternis van de nacht tot aan de eerste morgenschemering duurde en nog geen nader oriënteren of verdere arbeid toeliet, maakte de apostel van de tijd op de beste wijze gebruik. Zo vermaande Paulus hen allen dat zij voedsel zouden nemen en zei: Het is heden de veertiende dag dat gij op redding wacht. Gij hebt die tijd doorgebracht vol angst en zorgen zonder te eten Da 6: 18 en niets hebt gij genomen (vs. 21). Zo zijt gij krachteloos geworden en in zo’n toestand ontbreekt u het vermogen om het uwe bij te dragen tot de redding die nu nabij is.

Dit zeggen van Paulus is aan vele bedenkingen onderworpen; sommigen beschouwen het als een vergrotende manier van spreken; zij oordelen het volstrekt onmogelijk dat een mens zich veertien dagen lang van voedsel zou kunnen onthouden en blijven leven. Anderen nemen het met beperking, zodat niets zeer weinig betekenen zou. Naar onze mening bedoelt de apostel een gewone en geregelde maaltijd. De scheepskok had, omdat het schip geweldig bewoog en heen en weer slingerde, gedurende de hevige storm, die nu veertien dagen had aangehouden, geen gelegenheid gehad om eten gereed te maken. Er was dus gedurende al die tijd geen geregelde maaltijd gehouden. Elk had slechts tussendoor het een en ander tot versterking gebruikt.  Dit  maakte,  vooral daar  men de nachten merendeels slapeloos doorbracht,  veel gewerkt en in een gedurige angst verkeerd had, dat de manschappen zeer verzwakt waren.

34. Daarom spoor ik u aan voedsel te nemen en de verloren krachten weer te herstellen, want dat is goed voor uw redding, daar ieder daarvoor zijn eigen krachten zal moeten inspannen. Gij kunt u nu echter zonder verdere doodsangst gerust aan de maaltijd begeven, want niemand van u zal een haar van het hoofd vallen (Matth. 10: 30 Luk. 21: 18).

De morgen schemert, de dag grauwt, volgens menselijke waarschijnlijkheid de laatste dag voor de meesten op het schip. Maar in plaats van zich aan werkeloze wanhoop over te geven, wekt  Paulus  allen  die  op  het  schip  zijn,  op  om  lichaam  en  ziel  te  sterken  tot  nieuwe inspanning, tot de laatste strijd met het woedende element. Zij moeten hun afgemat lichaam eens weer verkwikken door een gewone maaltijd, waartoe men sinds lang geen tijd meer heeft gehad en hun sidderende zielen moeten zij verkwikken met de vernieuwde belofte van nabij zijnde  redding,  van  goddelijke  hulp.  Ziet  daar  een  man,  niet  slechts  een  christen,  maar waarlijk ook een man! De onaanzienlijke gevangene op wie niemand gelet had toen hij aan boord  kwam,  is  nu  de  hoofdpersoon  geworden  op  het  hele  schip,  de  raadgever,  de proviandmeester, de huisvader, de stuurman, de scheepsprediker en de scheepskapitein in één persoon.  Zo  zien  wij  menigmaal  nog  in  tijden  van  nood  en  in  uren  van  gevaar,  als  de grootsprekers  beginnen  te  zwijgen,  als  de  verstandigen  naar  de  wereld  het  hoofd  en  de moedigen naar het vlees het hart en het verschil van rang in de maatschappij de betekenis verliezen, dan zien wij menigmaal de onaanzienlijke gestalte van een goddelijke mens, die tot hiertoe werd voorbijgezien, op de voorgrond treden door zijn tegenwoordigheid van geest, door  zijn  vertrouwen  op  God,  door  zijn  verloochenende  mensenliefde.  Dan  schittert  het ereteken van Gods kind te zijn onder het gewaad van de knecht; dan vertoont zich de adel van een ware christen; dan wordt  tot  verwondering  van de wereld  en tot  eer  van  de  Heere openbaar dat christenen van een goddelijk volk deel uitmaken, dat de godzaligheid voor alle dingen nuttig is, dat ons geloof de overwinning is die de wereld overwint.

35. En toen hij dit gezegd had en, om een goed voorbeeld te geven, zelf brood genomen had, a) dankte hij God in tegenwoordigheid van allen, zoals een huisvader voor zijn tafelgenoten de maaltijd opent (Luk. 24: 30); en na het brood gebroken te hebben, begon hij te eten (Sir. 34: 14v.

a) 1 Sam. 9: 13 Joh. 6: 11; 1 Tim. 4: 3

Door dit tafelgebed werd Paulus tot een goed zout onder hen allen.

Het moet voor allen wel duidelijk worden dat iemand midden in het doodsgevaar alleen met zo’n oprechtheid zijn God voor het geschonken brood kan danken, als hij die God als de Helper en Redder midden in de dood met een vaste geloofshand heeft aangegrepen en deze vreugde, waarvoor de afgrond die rondom gaapt, niets is dan een haven van de redding; hij

die het aanwezige ogenblik op het brekend schip met volle gerustheid aangrijpt en het stuk brood uit Gods hand aanneemt, heeft de macht om de gehele sidderende vergadering uit haar dofheid en akelige wanhoop op te wekken en tot eenzelfde levensmoed op te richten.

Van de kracht van de Heere om de wereld te heiligen gaat toch ook iets op Zijn discipelen over (Joh. 7: 38); zij verkrijgen toch in de Schrift ook dezelfde eretitels als de Heere Zichzelf geeft. De mond die zegt (Joh. 8: 12): "Ik ben het licht van de wereld" zegt ook tot hen (MATTHEUS. 5: 14): "gij zijt het licht van de wereld" en door de Priester in eeuwigheid (Ps. 110: 4) zijn ook zij door God tot priesters gemaakt (Openbaring 1: 6). Wel kunnen zij anderen niet verlichten, hun het licht niet geven, ook geen eeuwige verzoening teweegbrengen, noch een in de eeuwigheid geldende voorbede doen; maar toch zijn zij de pilaren van God op aarde, waartegen de zwakke wereld leunt. Zodra zij er zijn, ontvangt ook zij, de wereld, een schijn van heiligheid en verkrijgt tenminste de kruimels van al de zegeningen die van de tafel van hun Heere vallen. Door dat  gebed van Paulus voor  het  eten  wordt  de hele maaltijd geheiligd ook voor de kinderen van de wereld en heeft zij een bijzonder rijke zegen voor allen. Net als Paulus hier onder de kinderen van de wereld staat als een zegen voor hen, staat de hele kerk midden in de wereld.

36. En allen werden goedsmoeds en namen zelf ook voedsel.

De  maaltijd,  waartoe  de  apostel  al  het  scheepsvolk  opwekte,  had  iets  godsdienstigs  en profetisch. In zeker opzicht diende het voedsel tot een vreugdemaal voor de toezegging van de apostel dat zij allen bij de schipbreuk, die hun wachtte, gered zouden worden. Zo staat Paulus aan het einde van de reis als de geestelijke patroon van het schip te midden van de schepelingen. Deze plaats heeft hem de kracht van Gods Geest gegeven in de energie van zijn karakter.   Hij   was   eerst   een   eenvoudig   passagier,   of   liever   een   aangeklaagde   die getransporteerd werd, die wel vriendelijk werd behandeld, maar op wiens woord men niet lette. Gedurende de vaart had zijn woord reeds een beslissende betekenis gekregen en hij kon niet alleen de varenden redding beloven, maar hij mocht tenslotte, zonder  de rechten van anderen  te miskennen,  als de patroon van het  schip  handelen en hij bereidt  daardoor  de werkelijke redding van het scheepsvolk voor.

37. Wij waren nu in het schip in totaal met tweehonderd zesenzeventig zielen.

Johannes  heeft  het  noodzakelijk  geacht  het  getal  van  de  vissen  op  te  tekenen,  die  de discipelen van de opgestane in het meer van Tiberias vingen (Joh. 21: 11); hoe zou onze Lukas dan het getal van de mensen onbelangrijk vinden, dat aan Paulus werd geschonken? Overigens moet het een zeer groot koopvaardijschip zijn geweest, dat, behalve de lading, 276 mensen bevatte; het verlies van het schip was dus geen kleinigheid.

38. En toen zij met voedsel verzadigd waren, maakten zij het schip lichter door het koren in zee te werpen. Zij verwijderden al de aanwezige proviand, die bij de velemanschappen en daar men zich op een overwintering had voorbereid, zeker zeer aanzienlijk moet geweest zijn, opdat  het  schip  zo  weinig  mogelijk  belast  op  het  strand  zou  lopen  (vs.  26)  en  dus  de schipbreuk met zo weinig mogelijk gevaar zou plaatshebben.

Zie,  mijn  christen,  deze  mensen  werpen  de  tijdelijke  levensbehoeften  van  zich,  om  het overschot van hun tijdelijk leven te bewaren; en wilt gij het aardse niet laten varen, om het eeuwige leven te verkrijgen? Wat baatte het de mens als hij de hele wereld won en schade leed aan zijn ziel?

39. En toen het dag werd, zagen zij inderdaad de kust voor zich, doch herkenden zij het land niet. Zij wisten niet welk land het was, waarheen zij door de wind warengedreven (vs. 27). Maar zij merkten een zekere inham op, die in tegenstelling tot het overigens hoge strand, een oever had die vrij vlak was, waartegen zij overwogen, als zij konden, het schip te laten lopen, opdat het daar op een voor hen minder gevaarlijke wijze dan op het rotsachtige gedeelte zou stranden.

40. En toen zij de ankers opgehaald, afgekapt hadden, lieten zij het schip aan de zee over, (liever: lieten zij ze, de ankers, in de zee). Zij maakten meteen de roerbanden, waarmee zij bij het omgorden in vs. 17 de roeiriemen aan het schip hadden vastgemaakt, los om de riemen weer te gebruiken, opdat het schip niet in de lengte, maar met de voorzijde op het strand zou worden gedreven. Zij hesen het voorzeil voor de wind en hielden op de oever aan en stuurden naar het strand toe.

Lukas bericht in de eerste plaats trouw en eenvoudig wat de uitziende blik van de mensen waarnam. Het land dat voor hen lag, was hun onbekend; het was een eiland, zoals Paulus in vs. 26 had voorzegd, en waardoor hij een teken had gegeven als bewijs dat hij werkelijk een van God ontvangen openbaring had gegeven; maar - een zeebaai en een daarbij behorend strand - zoveel zagen zij aan het onbekende land en dat was genoeg om het besluit te nemen daar zo mogelijk te stranden. Het is hun geheel onverschillig welk land het is, waarop zij stranden. Het komt er slechts op aan dat het land is in tegenoverstelling tot de afgrond van de zee; alles komt erop aan dat er nu een oever is. En nu begint een werkzaamheid die even bepaald en sterk gericht is op het stranden van het schip als eerdere werkzaamheid doelde op het behoud ervan. In de eerste plaats kapte men de vier ankers rondom af (vs. 29) en liet men ze in de zee om met het opwinden geen tijd te verliezen, noch met het gewicht het schip te bezwaren.  Op  hetzelfde  moment  maakte  men  de  roerbanden,  waarmee  men  eerder  de stuurriemen, om ze voor het geweld van de golven te beveiligen, aan het schip gebonden had, weer los om ze nu voor het aanvaren te gebruiken. Tenslotte hees men het zeil, "Artemon" geheten (volgens enige uitleggers het bramzeil, volgens anderen de fok, volgens anderen het bazaanzeil) voor de wind en nam nu de richting van de oever aan.

41. a) Maar zij kwamen terecht op een plaats die de zee aan beide zijden had, op een landtong die onder de waterspiegel verborgen was en raakten met het schip aan de grond, waarop men geenszins bedacht was geweest; en hetvoorschip bleef vastzitten, bleef onbeweeglijk, maar het achterschip brak af door het geweld van de golven.

a) 2 Kor. 11: 25

Nog vóór zij de zichtbare oever bereikten, kwamen zij midden op een landtong, die met haar einde onder de waterspiegel door liep. Varend met volle zeilen kwam het schip daarop en terwijl het voorste deel vaststootte, niet te bewegen door wind en golven, brak het achterste gedeelte dat dieper in het water lag door de kracht van de golven. Een aanzienlijke afstand was   er   nog   tussen  het   schip,   dat   in  tweeën  gebroken   werd   en  de   oever   en  de schipbreukelingen konden alleen door zwemmen het droge bereiken. Op het ogenblik dat de woedende zee haar reeds aangegrepen buit moest teruggeven, ondernam de vijand nog een aanslag tegen het leven van de heilige apostel.

De schipbreuk moet op de plaats zijn voorgevallen die de Maltesische traditie vanouds de St. Paulusbocht genoemd heeft. Deze ligt aan de noordoostelijke hoek van het eiland en vormt een vrij diepe inham in het land tussen twee oevers, waarvan de zuidoostelijke met Koura

Point verbonden is en de noordoostelijke zich aan het eilandje Salmonetta aansluit. De oevers van die bocht bestaan uit een rij rotsen, slechts twee vlakke plaatsen liggen daartussen. Eén van die beide kozen de zeelieden uit,  die als Egyptische matrozen  met  het  eiland  Malta (hoofdst. 28: 1) zeker bekend moesten zijn, maar die zich hier op een plaats bevonden die van de gewone haven te ver verwijderd was om het vaartuig daarop te kunnen laten stranden.

Intussen ontbreekt het in de genoemde bocht aan een landtong; men moet dus aannemen dat de landtong, die daar zeker aanwezig was, in de 1800 jaar, die sedert die tijd verliepen, door de watergolven zal zijn weggespoeld.

42. De soldaten nu waren van plan, omdat zij voorzagen dat ieder die dat kon, zich door zwemmen  zou  proberen  te  redden,  de  gevangenen  te  doden,  die  zij  behalve  de  apostel moesten transporteren (vs. 1). Zij wildendit doen, opdat niemand van dezen met zwemmen zou ontvluchten en zij dan voor die vlucht verantwoordelijk zouden worden gesteld (hoofdst. 12: 18v.).

Een echt heidense Romeinse maatregel om zich bij de wrede Nero te kunnen verantwoorden dat zij hun gevangenen niet uitleverden. Men moet nooit vergeten dat zelfs onder de beste en beschaafdste van de heidenen het leven van een mens die geen burgerlijk aanzien had, bijna, en was men een gevangene, in het geheel geen waarde had.  Men ziet dit duidelijk in de worstelspelen   bij   de   Romeinen,   de   ter   dood   gewijde   mensen,   de   worstelaars,   de kampvechters,  waren  in  de  ogen  van  keizer  en  volk  niets  meer  dan  ter  dood  gewijde offerdieren en de latere kreet: "De christenen voor de beesten! " zette de kroon op deze hardheid van de harten van de heidenen.

43. Maar de hoofdman Julius (vs. 1, 11 en 31), die Paulus wilde sparen, belette hun dat voornemen, alhoewel hij hun dat onder andere omstandigheden zou hebben toegestaan en beval dat degenendie zwemmen konden, ook al behoorden zij tot de gevangenen, het eerst over boord zouden springen en aan land komen, om zich daar gereed te houden om de lateren te hulp te komen.

44. En de anderen trachtten hun leven te redden, sommigen op planken  die in het  schip aanwezig waren en sommigen op stukken van het schip, 1) afgebroken stukken die zij meester konden worden. En zo is het geschied, doordat die orde en regeling ook werkelijk werd in acht genomen, dat zij allen, alle in vs. 37 genoemde 276 zielen, overeenkomstig de herhaalde mededeling van de apostel (vs. 22 en 34) aan land gekomen zijn. 2)

1) Het  voornemen van de soldaten geeft  niet  noodzakelijk bijzondere ruwheid te kennen, maar behoorde mede tot hun dienstijver. Wel hadden zij het voorval in vs. 31 niet meer in de gedachten, waaraan de hoofdman dacht, die van het gehele reisgezelschap bij die gelegenheid het rijk van God wel het meest nabij was gekomen.

Zo kan zich menigeen door gewaande dienstijver laten verleiden om slechts naar één zijde te zien, terwijl hij geheel vergeet wat hij aan anderen daarnaast schuldig zou zijn.

2)  Dit  slot  van  de  schrijver  klinkt  eenvoudig,  maar  zegt  veel.  Niet  alleen  dat  het  de geschiedenis van de zeereis van Cesarea tot Malta enigszins als een afgesloten geheel op schilderachtige wijze afrondt, maar dit woord slaat duidelijk terug op vs. 21vv. en vooral ook op vs. 22 en 24v. Lukas verbindt het gelukkige einde aan de verwachting die door Paulus te midden van het dreigendste doodsgevaar op grond van goddelijke openbaring is uitgesproken.

Het slotwoord is als het ware de schakel in de ketting die de vervulling aan de belofte knoopt en die de belofte voorstelt als werkelijk vervuld en volkomen bewaarheid. Het doet in het zichtbare  het  onzichtbare,  in  de  einduitslag  het  eeuwig  raadsbesluit  van  God,  in  hetgeen openbaar is het geheim, in de natuur de genade zien.

Waarschijnlijk  was  de  storm  uit  het  noordoosten  langzamerhand  meer  naar  het  oosten overgegaan  en  had  aan  het  schip  een  meer  westelijke  loop  gegeven,  anders  had  het  de zandduinen van de Afrikaanse kunsten niet zo ver links laten liggen, om schipbreuk te lijden tegen de rotsachtige kusten van Malta; een bijzondere leiding van God liet het schip tegen dit eenzaam punt in de zee aanlopen.

Wij   hebben   gezien   dat   de   manschappen   van   het   schip   de   gehele   heidenwereld vertegenwoordigen,  dat  wij in het  schip  dat  op  de golven van de  zee  vaart,  volgens de oudtestamentische mening van de zee zowel als van de heidenen, de staat van de heidense volken moeten zien. Die bemanning met haar aanvoerder aan het hoofd heeft nu door eigen overmoed schip en lading en eigen leven in gevaar gebracht. Zo is ook de toestand van alle heidense volken en rijken. De heidenen zijn allen samen, niet alleen elk in het bijzonder in zijn kring,  maar  ook  de grote,  door  de natuur  gevormde en geschiedkundig ontwikkelde verenigingen, schuldig. Zij hebben niet in heilige vrees, zoals zij moesten, op de levende God gesteund, maar op de krachten en de geesten van de wereld, aan de menselijke overmoed en aan weerspannigheid steeds meer vrije speelruimte gevend. Slechts één hoop is er bij het algemene  gevaar  dat  schip  en  lading  en  manschappen  bedreigt  nog  voor  de  gehele heidenwereld aanwezig. Het is de gemeenschap, waarin zich de kerk van Christus met de heidenwereld, bedreigd door de dood, begeeft, zoals die in de gemeenschap van Paulus en zijn metgezellen met de gehele bemanning in het schip aanschouwelijk wordt voorgesteld. In de apostel Paulus te midden van de heidenen moeten wij echter in het bijzonder de Heere zelf en Zijn tegenwoordigheid en kracht zien. De enige hoop van de heidenwereld is Christus, die Zich door Zijn Geest  en Zijn  gemeente met  de tegenwoordigheid van Zijn liefde midden onder de heidenen begeeft en tot hen in al hun diepte afdaalt, waarbij echter slechts de zielen van  enkelen  behouden  blijven.  De  grote  organismen  daarentegen,  waarin  zij volgens  hun natuurlijke en lichamelijke basis zijn gevoegd, zoals de volken en staten, gaan te gronde. Deze machten van de menselijke gemeenschap treft  niets anders dan  het  lichaam van het individu. Evenals het lichaam van ieder in het bijzonder een prooi van de dood is geworden en de genade van Christus in deze wet van de dood geen verandering teweegbrengt, zo zijn de lichamen van de volkeren en staten aan dinzelfde ban van de dood blootgesteld. Opmerkelijk moet het voorkomen dat in het hele voorval van de redding, hoewel die wordt voorgesteld als door  God  besloten  en  bewerkt,  geen  bovennatuurlijke  trek  tevoorschijn  treedt,  maar  er integendeel alles op schijnt aangelegd te zijn om de natuurlijke samenhang in zijn geheel te doen opmerken. Het verschijnen van de engel, die aan Paulus de boodschap van het goddelijk besluit van het heil brengt, is zeker een intreden en ingrijpen van Gods rechtstreekse macht in het kosmische en menselijke verband van de zaken, maar verder dan dit geheel op zichzelf staande punt gaat het rechtstreeks ingrijpen van God geen stap, zodat zelfs voor de apostel en zijn   metgezellen   tot	hun	redding	niets   anders   over	is   dan   om   volgens   alle voorzorgsmaatregelen het stranden van het schip zo weinig gevaarlijk mogelijk te maken en zich of door zwemmen of door het aangrijpen van een plank of balk van het wrak van het aan stukken geslagen schip door de macht van golven en winden heen naar het veilige strand te werken. Ook deze trek van het geschiedverhaal is opmerkelijk voor de geestelijke betekenis; doordat Jezus, de Heere en Christus, uit het verband van de aardse sferen in het onzichtbare verborgen van het  gindse rijk is verplaatst, wordt het toch voor deze ganse tijd duidelijk gemaakt dat op aarde geen verandering komt en voor al dat nieuwere geen andere toegang is

dan via de weg van de Geest, die ook door de gesloten deuren van natuurlijk verband kan binnentreden en op de weg van het geloof, dat het opnemend orgaan is - niet zozeer voor het aardse als wel voor het hemelse.

HOOFDSTUK 28

PAULUS WONDERDAAD OP HET EILAND MELITE. AANKOMST TE ROME.

1. En toen zij in veiligheid waren, het leven hadden behouden en aan land gekomen waren, toen begrepen zij op de vraag aan de bewoners die zij ontmoetten, dat het eiland Melite heette. Thans wordt het Malta genoemd, het is 8 vierkante mijlen groot en 15 mijlen van Sicilië, 50 van Tunis in Afrika verwijderd.

Het eiland Malta is van nature een kale rots, maar door de ligging en de voortreffelijke havens voor de scheepvaart zo belangrijk dat het door de Carthagers 2Ki 10: 36 omstreeks het jaar 400 v. Chr. bezet en door aangebrachte aarde bebouwbaar en ook tot een hoofdzetel van nijverheid,  vooral van  weverij,  werd  gemaakt.  In  de  Punische  oorlogen  (1  Makk.  8:  16 Aanm.)  kwam het  aan  de  Romeinen  (216  v.  Chr.).  De  inwoners  heetten  als  Puniërs  bij Grieken en Romeinen barbaren, of buitenlanders. In de middeleeuwen maakten de Gothen en Arabieren er zich meester van, omstreeks 1090 de Noormannen. In het jaar 1530 gaf Karel V het aan de orde van de Johannieters, die door de Turken uit Rhodus was verdreven; in 1790 nam Napoleon op zijn tocht naar Egypte het door verraad; sedert 1803 is het in het bezit van de  Engelsen.  De  tegenwoordige  inwoners  bestaan  uit  Italianen  en  Arabieren,  die  een bijzondere taal hebben, afkomstig van het Arabisch.

2.  En  de  inlanders,  die  bij  het  stranden  van  het  schip  waren  toegelopen  en  toen  reeds behulpzaam waren geweest, bewezen ons buitengewone vriendelijkheid, want zij staken een groot vuur aan en haalden ons er allen bij om de regen die dreigde en in dichte stromen op ons neerviel en om de koude, want het was reeds de wintertijd.

Voor de geredden was het eerst nog twijfelachtig of zij aan de Afrikaanse kust geland waren of ergens anders, of zij in de handen van vijandige kustbewoners zouden vallen of niet; in beide opzichten werden gij gerustgesteld. Aan de oever aangekomen vernamen zij dat het eiland Melite heette. Zij bevonden zich dus boven verwachting nabij de Italiaanse kust, juist op hun reisroute, niet ver van het doel van hun reis en hoewel de bewoners van dit eiland "barbaren" waren, betoonden zij hun toch grotere gastvriendschap, dan zij bij niet- barbaren hadden kunnen verwachten.

3. En toen Paulus een hoop dor hout bijeengeraapt en op het vuur gelegd had, kwam er een adder uit door de hitte. Deze werd door het vuur uit zijn schuilhoek in de takken gejaagd en beet  zich vast  aan zijn hand, beet  daarin  als een beeld van de vijandschap van de Joden (hoofdst. 25: 11).

Als de Heere Zijn apostel onder deze vreemde mensen bekend wil maken, zendt Hij hem eerst lijden toe, dat hij in het geloof overwint en waardoor Hij een indruk in de harten van de mensen maakt. Ons kruis moet dus een klok zijn, die ogen en gedachten van de mensen tot ons trekt en het geloof, dat wij daarbij betonen of de overwinning, die wij door de genade van Christus behalen, moet ons navolgers verwekken.

4. En toen de inlanders het beest aan zijn hand zagen hangen, terwijl het daarin beet, zeiden zij tot elkaar, omdat zij wel wisten hoe gevaarlijk deze soort slangen waren en tevens de apostel om zijn boeien voor een misdadiger hielden: Deze mens is zeker een moordenaar, die de wraak niet laat leven. Dice, die de misdaad wreekt, de godin van de vergelding, de dochter

van Jupiter (hoofdst. 14: 12), die op een troon aan zijn rechterhand is gezeten, wil hem niet in het leven laten, nu hij uit de zee ontkomen is waarin zij hem eerst wilde laten wegzinken.

Ook in het hart van de woeste natuurmens, zoals wij in vs. 2 zagen, gloort nog een vonkje van medelijden en hartelijk ontfermen. Druipend van het zeewater, daaruit gered, sidderend van kou, afgemat van doorgestane doodsangst, opnieuw doornat geworden van een plasregen, stonden de schipbreukelingen op de oever. Hoe welkom moest hun de vriendelijke hulp van de inboorlingen zijn, die dadelijk een groot vuur ontstaken, opdat de geredden zich daarbij konden  drogen  en  warmen!  Nu  komt  weer  een  vonkje  van  het  goddelijk  beeld,  een overblijfsel van het ingeschapen bewustzijn van God in deze zielen van de barbaren voor de dag; het geloof in een goddelijke gerechtigheid, die als rechter op aarde rondgaat en waaraan de misdadiger niet kan ontkomen.

Wat de mens nog in het geweten geschreven is omtrent de vergelding weten zij niet toe te passen, nog veel minder komen zij voor zichzelf tot de kennis van Gods gerechtigheid en van wat tot redding dienen kan.

5. Maar hij schudde het beest af in het vuur a) zonder enig letsel te ondervinden, zodat de belofte van de Heere in Mark. 16: 18 in hem vervuld werd gezien.

a) Luk. 10: 19

Paulus wist dat hij naar Rome moest komen om van de slangenvertreder te getuigen en door het geloof nam hij het gif weg van de slangenbeet (Hebr. 11: 33). Heden zijn er op Malta geen giftige slangen meer en volgens het verhaal van de Maltezer ridders moeten adders, die men op dat eiland brengt, hun vergif daar afleggen. Nu, wij verwachten aan het einde van onze scheepvaart een eiland waar geen adder meer schade doet (Jes. 11: 8). Tot die tijd gebruiken wij onze macht als christenen, waarvan Paulus bewijzen gaf, en slingeren het vergiftige dier van de zonde in het vuur, waarin het behoort.

6. En zij verwachtten dat hij zou opzwellen en daarna zou sterven of terstond dood neervallen. Maar toen zij lang tevergeefs gewacht hadden op iets dergelijks en daarentegen zagen dat niets ongewoons hem overkwam, niets zich bij hem voordeed dat de dood ten gevolge kon hebben, veranderden zij, kwamen zij tot de tegenovergestelde mening en zeiden dat hij een god was. Zij zeiden dat tegen elkaar, omdat bleek dat geen verdervende machten van de aarde hem enige schade konden doen.

De Maltezers zouden zeker bij hun heidense duisternis niet dadelijk tot een andere mening zijn gekomen, als zij niet een dergelijke indruk hadden gekregen als te Lystre (hoofdst. 14: 11vv.). Hun kwam Paulus werkelijk voor als een man, zoals zij er nog nooit een hadden gezien, als een man die de goddelijke natuur  deelachtig was geworden (2 Petr. 1: 4) en daarom ook zelfs een wonderbare macht  over  de  dieren had. En waarlijk, zulke mannen verdienden eerder goden te worden genoemd dan alle afgoden van de heidenen samen! Als de katholieke kerk haar heiligen bijna als goden vereert, dan is dat wel een grote zonde, maar toch, als men het zo mag zeggen, iets dat nog verstandiger is dan wanneer de wereld haar helden tot goden maakt.

7. En hier, dichtbij die plaats, in de omtrek van de plaats waar wij waren gestrand, had de bestuurder van het eiland, Publius genaamd, zijn landhuis; hij ontving ons (hoofdst. 27: 1) en herbergde  ons  drie  dagenvriendelijk,  totdat  voor  een  ander  verblijf  gezorgd  was.  De

wonderbare  geschiedenis  van  de  slangenbeet  had  hem  op  Paulus  en  diens  metgezellen opmerkzaam gemaakt.

God verwekt voor Zijn uitverkoren dienstknecht overal vrienden en weet voor hem ook hoge deuren te openen.  Evenals hij eens bij zijn eerste zendingsreis op  het  eiland  Cyprus  een voorname vriend en beschermer  vond  in de persoon van de Romeinse proconsul Sergius Paulus (hoofdst.  13: 6vv.),  zo  is het  ook  de overste van dit  eiland,  Publius,  die op  zijn landgoed, waar het schip dichtbij gestrand was, de apostel met de zijnen drie dagen lang geherbergd heeft, totdat voor een ander onderkomen gezorgd was.

Met Lukas en Aristarchus gastvrijheid te vinden bij de voornaamste of eerste inwoner van het eiland, zou voor een man van opvoeding en edele manieren, een Romeins burger bovendien, niets vreemds geweest zijn, al moet men ook hier weer aan de welwillendheid van Julius de hoofdman denken, die in Paulus nu toch wel de redder van hemzelf en van al zijn reisgenoten moest waarderen en hem ook wel aan Publius, die eveneens een Romein was, zal hebben aanbevolen.

De  Romein  Publius  wordt  "de  voornaamste  van  het  eiland"  genoemd;  wat  moet  dat betekenen? Ter beantwoording van deze vraag komen ons gelukkig opschriften te hulp, die deels op Malta zelf, deels op het nabijgelegen kleinere eiland Gozzo (bij de Romeinen Gaulus genoemd)  zijn  gevonden.  Het  belangrijkste  van  deze  vondsten  is  in  het  Grieks;  het  is afkomstig uit de tijd van keizer Augustus en is sedert 1647 volkomen bekend geworden. Daaruit  blijkt  dat  die  aanwijzing  (princeps  Melitensium)  een  officiele  eretitel  was,  die, afgezien  van  de  functies  van  overheid,  gewoonlijk  door  de  keizerlijke  regering  aan  een voorname  man  op  Malta  gegeven  werd.   Wie  die  hooggeplaatste  man  gastvrij  heeft opgenomen, blijkt duidelijk: het "ons" waarvan Lukas zich bedient, zou volgens het gebruik van het "wij" in het reisverhaal op al de 276 personen slaan. Maar in vs. 10 slaat het "ons" duidelijk  op  Paulus  en  diens  vertrouwde  vrienden.  Daarom is  de  gastvrije  opname  door Publius wel op te vatten als van Paulus, Lukas en Aristarchus, behalve van de hoofdman Julius.

8. En het geschiedde reeds in de eerste tijd van die vriendelijke opname dat de vader van Publius met koorts en de rode loop bevangen was en ziek in bed lag; Paulus ging naar hem toe om hem in zijn ziekenkamer te bezoeken, nadathij van zijn nood gehoord had en toen hij gebeden had, legde hij de handen op hem en maakte hem gezond (vgl. Matth. 8: 14vv.).

9. Toen dit gebeurd was, kwamen ook de anderen tot hem, die ziek waren op het eiland en werden genezen.

Bij Publius werd de vermaning bevestigd (Hebr. 13: 2): "vergeet de herbergzaamheid niet; want hierdoor hebben sommigen onwetend engelen geherbergd" en de belofte (Matth. 10: 42) "wie één van deze kleinen slechts een beker koud water te drinken geeft in de naam van een discipel, voorwaar Ik zeg u, hij zal zijn loon geenszins verliezen. " De heilige handen van Paulus hebben noch door de lange zeereis noch door de giftige slangenbeet  iets van hun apostolische kracht verloren. Met innigheid vouwt de apostel ze in gebed voor Publius vader, genezend en zegenend legt hij ze op de zieke en zoals eerder de eerste helft van het woord van Christus in Mark. 16: 18 wordt nu ook de tweede helft daarvan vervuld: "op zieken zullen zij de handen leggen en zij zullen gezond worden. " En nu gaat het bij de knecht evenals bij de Heere: het gerucht van hem werd steeds groter en de toeloop sterker.

Daar  Paulus  door  een  wonderbare  genezing  is  aangewezen  als  de  drager  van  Gods wondermacht, wenden zich allen die in lijden zijn op het eiland, tot hem en worden genezen. Wel vernemen wij ook op andere plaatsen van de Schrift van dergelijke algemeen werkzame wonderbare  genezingen,  maar  zo  volledig  en  doorgaand  als  hier  komt  die  genezende wonderkracht nergens voor. Bij de geringe omvang van het eiland, bij de geheel afgesloten ligging van dit gebied en bij het betrekkelijk lange oponthoud van de apostel op Malta kunnen wij aannemen dat op het gehele eiland geen enkele van al de zieken overgebleven is die geen genezing had gevonden.

Gezegend het land waar de kerk van de Heere gehuisvest wordt: dat geniet heil en zegen! Voordat Paulus naar Rome, de hoofdstad van de wereld komt en met het getuigenis van Jezus voor de keizer wordt gesteld, ontvangt hij onderweg een onderpand van de heerlijkheid van God, waarvan de hele wereld vol moet worden. Zoals het kleine eiland Malta na de drie maanden dat de apostel daarop vertoeft, van alle ziekte verlost  was,  zo  zal eens, als het evangelie van het rijk van God zijn loop heeft beëindigd, de Heere de aarde nieuw maken en de boom van het leven aan de stroom van kristal (Openb. 22: 2) zal vruchten dragen tot eeuwige genezing.

10. Die genezenen betoonden daarvoor hun dankbaarheid door ons gedurende heel de tijd van ons  verder  oponthoud  daar  te  eren  met  vele  eer  en  toen  wij na  drie  maanden  (vs.  11) vertrekken zouden, voorzagen zij ons van alles wat wij nodig hadden op het schip, want zij waren gewaar geworden dat een profeet onder hen was geweest (Ezech. 33: 33).

De eerbewijzen waarmee de bewoners van het eiland Paulus en zijn vrienden overlaadden, bestonden er zeker gedeeltelijk in dat  nu ook velen van hen  de  apostolische mannen tot verblijf in hun huizen uitnodigden en dat zij ter ere van hen samenkomsten hielden om hun de gelegenheid te geven zich in grotere kringen te vertonen. Hun dankbaarheid voor de genezing van alle ziekten die zij ontvangen hadden, beloonden zij ook later nog toen de apostel en zijn reisgezellen weer van Malta vertrokken, terwijl zij in tedere voorzorg voor hen het nodige voor de reis, als levensmiddelen, kleding enz. op het schip brachten. Uit dit alles mogen wij concluderen dat de indruk die de persoonlijkheid van de apostel en zijn getuigenis hier bij de bewoners  van  Malta  maakten  en  die  zij  door  grote  bereidwilligheid  tot  geloof  openlijk toonden, zeker niet zonder blijvende zegen zal geweest zijn.

11.  En  na  drie  maanden  voeren  wij  af  in  een  schip  van  Alexandrië  dat  in  het  eiland overwinterd had en dat een teken aan de voorsteven had van Castor en Pollux.

Omdat het begin van de zeereis viel na de herfstdag- en nachtevening (hoofdst. 27: 9) en dus het  verblijf op  Malta  gedurende  de  maanden  november,  december  en  januari zal hebben plaatsgehad, werd de reis pas in februari of begin maart van het jaar 61 n. Chr. voortgezet. Het schip waarop zij zich nu inscheepten, was ook een Alexandrijns schip en had het teken van de Dioskuren. d. i. van de tweelinghelden Castor en Pollux, die bij Griekse en Romeinse zeelieden de beschermgoden van de zeevaart  waren, aan de voorsteven gebeeldhouwd of geschilderd.

Hoe zou Lukas er wel anders toe komen om van dit teken van heidens geloof melding te maken dan om daardoor aan te duiden dat op dit schip niet die stoutmoedige gerustheid als op het vroegere (hoofdst. 27: 9vv.), maar het verlangen naar een bovenmenselijke bescherming geheerst heeft? Want alleen dan zal Lukas van het teken melding geraakt hebben als het een

innerlijke waarheid bevatte en nu komt dan ook met dit derde schip de reis spoedig tot haar doel.

De apostelen waren geen beeldenstormers of mensen die de heidenen eerst hun valse goden wilden ontnemen, voordat zij hun de heerlijkheid van de enige levende God voor ogen hadden gesteld.

De ware banier waaronder Paulus met de zijnen voer, was de kruisbanier van Jezus Christus, waarop geschreven staat: "in dit teken zult gij overwinnen. "

12. En toen wij te Syracuse op de oostzijde van Sicilië (een stad met een omvang van 4 1/2 mijl) aangekomen waren, bleven wij daar drie dagen, omdat het schip in deze aanzienlijke havenstad waren aan wal moest brengen.

13. Vandaar voeren wij langs de oostkust van Sicilië wegens de ongunstige wind en kwamen aan  te  Regium,  nu  Reggio,  in  Calabrië;  en  toen  na  een  dag  oponthoud,  waarin  wij een gunstigere wind afwachtten, omdat het bij de huidige wind onmogelijk was geweest de straat van  Messina  zonder  gevaar  door  te  varen,  de  wind  zuid  werd,  kwamen  wij  na  een voorspoedige  vaart  tussen  de  gevaarlijke  rotsklippen  Scylla  en  de  net  zo  gevaarlijke Charybdis inde Tyrrheense zee en zetten de tweede dag te Puteoli, thans Puzzuolo bij Napels voet aan wal.

14.  Hier  vonden  wij broeders,  christenen,  en  zij verzochten  ons  zeven  degen  bij hen  te blijven, hetgeen ons ook door de hoofdman Julius werd toegestaan; en zo gingen wij, nadat wij die zeven dagen hadden uitgerust, naar Rome langs de weg die wij nader (vs. 15) zullen mededelen.

De vaart van onze reizigers ging in de eerste plaats naar Syracuse, dat ongeveer 18 mijlen van Malta verwijderd, ten noordoosten gelegen was en dat toen de hoofdstad van Sicilië was. Daar vertoefde het schip drie dagen om handelsbelangen. Vandaar vertrokken zij weer, zij voeren om, zoals de geschiedschrijver zich uitdrukt, hetgeen hier wel wil zeggen dat zij om de ongunstige  wind  heen  en  weer  moesten  laveren  en  kwamen  zo  in  Regium,  dat  aan  de zuidhoek van Italië ligt, een kolonie van Chalcis op Eubea, waar zij een dag bleven liggen. Toen hierna een voor hen voordelige zuidenwind opstak, zeilden zij verder en kwamen, door deze wind geholpen, voorspoedig voorbij de zeeëngte van Sicilië, de gevaarlijke Scylla en Charybdis in  de  zogenaamde Tyrrheense zee en bereikten vrij snel, namelijk reeds op de tweede dag na hun afvaart van Regium, de stad Puteoli, die vandaar ongeveer 50 geografische mijlen  verwijderd  is.  De  haven  van  Puteoli  was  toen  volgens  vele  getuigen  van  de geschiedenis de meest belangrijke aan de westkust van Beneden-Italië en dit wel voor het verkeer met het oosten. De Egyptische korenschepen pleegden hier uit te laden en ook van Syrië kwam men hier aan, om vervolgens van de weg over land naar Rome gebruik te maken, zoals dan ook de hoofdman Julius met zijn gevangenen van hier te voet verder reisde.

Terwijl het dioskurenschip hier vond wat het zocht, namelijk kopers voor zijn Egyptische waren, vonden de drie christenen iets beters, namelijk broeders. Wij werden door hen, zegt Lukas, verzocht daar zeven dagen te blijven: wij - wie bedoelt hij daarmee? Zeker in de eerste plaats de apostel, Aristarchus en zichzelf. Die drie hadden te Puteoli geen volle zeven dagen hoeven te blijven, als de hoofdman Julius er ook niet graag vertoefd had en dat is een goed teken van zijn toestand. Te Sidon had hij Paulus met vriendelijkheid toegestaan zijn broeders te bezoeken (hoofdst. 27: 3), te Puteoli bleef hij zelf zeven dagen bij de broeders.

Paulus vatte nieuwe moed toen hij na het langdurige gezelschap van het ruwe scheepsvolk weer broeders vond en bleef zeven dagen bij hen, zonder twijfel om een zondag met hen te houden, hun Gods woord te verkondigen, avondmaal met hen te houden. God beware in ons deze ware broederlijke gezindheid door Zijn Geest.

Nee, voorzeker zo had Paulus niet gedacht te Rome te komen; het einddoel wordt bereikt, maar  langs  een  geheel  andere  weg  dan  hij  zich  voorgesteld  had!  Daartoe  heeft  dan  de Romeinse krijgsoverste zelf hem moeten losscheuren uit de handen van de Joden; daartoe heeft dan in Judea een gewetenloos landvoogd ten aanzien van hem het recht verkracht, dat hij nu voor een hogere rechtbank moet zoeken; daartoe heeft dan al de haat van zijn vijanden moeten meewerken om hem naar het vurig gewenste einddoel te leiden! En nu, daar staan eindelijk zijn voeten in de poorten van het heidense Rome, laat komt hij er, maar hij komt toch;  als  een  misdadiger,  maar  één  aan  wie  het  straks  niet  aan  de  gelegenheid  tot  vrije verkondiging van het evangelie ontbreken zal. Zijn uur was wellicht eerder geweest, nu pas is dat van de Heere geslagen en dat blijkt tenslotte het beste. De Euroclydon heeft zijn schip geteisterd, maar hem eindelijk in de haven van Malta geslingerd, de giftige ander heeft zich om zijn arm gekronkeld, maar zonder zijn hart te treffen; al Gods baren en golven zijn over deze diep gebogen schedel gegaan, maar het einde van alles is dat de stem van zijn hart hem even weinig als de belofte van zijn Heer heeft bedrogen en dat hij nu met eigen oog Rome in al zijn heerlijkheid en - in al zijn armoede ziet. Wat een ogenblik in de jaarboeken van het Godsrijk,  nu  deze  eenvoudige  Tarser,  onbemerkt  en  onbelemmerd,  zijn  intrede  in  de wereldstad doet, waarin hij straks zoveel onderdanen voor een geestelijk Godsrijk winnen en de eerste grondlagen van de herschepping van het heidens in een christelijk Rome zal leggen! Het jaar en de dag van de komst van Paulus aldaar laten zich slechts bij gissing bepalen, anders verdienen zij ongetwijfeld op gezette tijden herdacht te worden, zoals vanouds het jaartal van de stichting van Rome de grondslag van een vaste tijdrekening was. Hier werd in de volste zin van het woord een nieuwe bladzijde in de geschiedenis van de geestelijke wereld begonnen en het is niet meer dan verdiend dat de Roomse kerk reeds sinds eeuwen de 29ste juni aan de verenigde gedachtenis niet slechts van Petrus, maar ook van Paulus gewijd heeft. Is nu ook in zekere zin het evangelie van Paulus, zoals het bijv. uit de brief aan de Romeinen gekend wordt, nergens meer dan te Rome zelf weersproken, toch heeft het zich, juist van daaruit als een kracht van God tot zaligheid  geopenbaard in het midden van de heidense wereld; en niet op Paulus’ tijd, maar op de tijd van de Heere is de verwachting ten volle vervuld, waarmee de apostel reeds jaren tevoren naar de stad van de zeven heuvelen staarde: "Ik weet dat ik bij mijn komst tot u met een volle zegen van het evangelie komen zal" (Rom. 15: 29). Wat mag er wel in Paulus’ hart zijn omgegaan, toen hij de eerste avond het hoofd in Rome neerlegde en in stilte terugzag op de wondere weg en de trouwe hand die hem daarheen had geleid? En welke stem moet zich wel in het onze verheffen bij het terugzien op heel de weg waarlangs de Heere ons tot dusver met geen minder duidelijke zorg heeft geleid tot het doel van onze aardse en hemelse bestemming? En wat zal het eens wezen, als alle raadselen opgehelderd worden en ieder pijnlijk "waarom zo" in ons levensboek zijn volledig antwoord ontvangt? O zeker, dan zal het voor ons zijn, zoals de dichter zingt.

Mijn weg blijkt een cirkel van louter gena, ‘k Sla, zalig in ‘t midden, Gods heerlijkheid ga!

15. En vandaar kwamen de broeders, gedurende ons zevendaags verblijf te Puteoli, omdat de christenen daar het gerucht verbreidden. Zij hadden van onze zaken gehoord, namelijk van onze komst, en kwamen ons tegemoet, zij die het verste reisden tot de Appiusmarkt en de anderen, die slechts een kortere afstand konden afleggen tot de drie tabernen; toen Paulus hen

zag, dankte hij God en greep moed. De Heere toch had tot hiertoe zo wonderbaar geholpen en Zijn belofte in hoofdst. 23: 11 en 27: 24 trouw vervuld.

Hierop begon men de laatste tocht naar Rome. Intussen hadden de christenen te Rome reeds gehoord dat  de aankomst  van de apostel te  verwachten was en van zijn zaken,  doordat waarschijnlijk de broeders te Puteoli hun bericht hadden gegeven en zij haastten zich nu hem tegemoet te gaan in verschillende groepen. De eerste groep kwam hem tegen bij Appifer, een stadje aan de via Appia gelegen,  ruim een mijl van Rome,  de anderen bij drie tabernen, waarschijnlijk een klaverblad van herbergen, slechts 1/4 mijl van de hoofdstad verwijderd. De christelijke  liefde  blijft  overal  gelijk.  Dit  afhalen  is  als  het  feestelijk  inhalen  van  een evangeliedienaar,  zoals  dat  in  enige  streken  van  Duitsland  plaats  heeft.  Toen  Paulus  de broeders zag, dankte hij God en greep moed. Het stoorde de gemeenschappelijke blijdschap niet dat te Appifer de matrozen en een lage bevolking een woest leven leidden, zodat de reizigers van Rome op die plaats niet graag stil hielden. Nog minder de omstandigheid dat de weg   daarheen   door   de   Pontische   moerassen   liep.   Intussen   zullen   enigen   door   die omstandigheid gedwongen zijn in de herberg de "drie tabernen, " die de betere standen boven een verblijf te Appifer stelden, de apostel op te wachten; misschien ook oudere mensen, evenals wij ons wellicht moeten voorstellen dat er ook christelijke vrouwen bij geweest zijn. Dit inhalen kan ons iets tonen van de lichtheid van de gevangenschap van de apostel alsook van de gunstige omstandigheden waarin toen de christenen te Rome zich bevonden.

Het was van de broeders te Rome oplettend en liefdevol door tegemoet te gaan de geest van Paulus te verkwikken. Zo is er veel dat geen onkosten veroorzaakt en waardoor men toch elkaar op de moeilijke loopbaan van dit leven zou kunnen verkwikken en de hand bieden.

Is het een wonder dat Paulus na zoveel hindernissen en gevaren, zoveel (zoals de dichter het uitdrukt) "gevallen zonder tal en hachelijke kansen" tot dichtbij Rome genaderd, met Rome door broeders in Christus vertegenwoordigd als voor zich, God luidkeels dankte en moed vatte? Moed vatte hij en verademing had hij nodig; was ook hij niet een mens, bij al zijn ontzaglijke grootheid, net als wij? En hij dankte God, vanwege de verhoring van de gebeden (Rom. 1: 9vv. ; 15: 23vv.), zolang uitgesteld, nu gegeven op een zo onverwachte manier, in een zo ongedachte toestand. Want te Rome zou hij nu met het evangelie van de vrijheid, als een  gevangen  man  aankomen-gebonden  te  Jeruzalem,  gevangen  te  Rome,  maar  met  de vrijheid van de kinderen van God vanbinnen en met het oog van het geloof op het nieuwe Jeruzalem daarboven.

Toen Paulus eens te Efeze het woord uitsprak (hoofdstuk 19: 21): "nadat ik daar geweest zal zijn, moet ik ook Rome zien" stond hem de noodzaak voor de geest dat hij als de apostel van de heidenen de naam van de Heere ook in die stad moest verkondigen, waar het rijk van de wereld  zijn  middelpunt  had.  Daarbij  was  voor  hem  natuurlijk  niet  de  hoofdzaak  dat  de verkondiging door hem geschiedde, maar dat de verkondiging van het evangelie te Rome ook vruchten droeg; want  hij geeft  zichzelf voor als een niets  en  hij stelt  er daarentegen het hoogste belang in dat er vrucht gezien wordt (2 Kor. 12: 11 Fil. 1: 18v.). Nu is het een levende vrucht van de verkondiging van het evangelie in de Romeinse hoofdstad die hem in de broeders persoonlijk tegemoet kwam. Zo moet het gevoel van noodzaak, dat vroeger te Efeze in hem was, nu door het zien van de christelijke broeders uit Rome veranderen in een gevoel van de diepste innerlijke bevrediging. Daar wij in die uitdrukking van Paulus duidelijk opmerken dat hij de betekenis van Rome als hoofdstad van de wereld weet te waarderen, is het geen wonder dat het opmerken van het geloof bij de gemeente te Rome bij hem een tegenwicht kon geven tegen de laatst gemaakte ervaring van ongeloof en van afval in de stad

van God te Jeruzalem. Juist door deze opmerking wordt het hem tot onmiddellijke zekerheid dat, nadat het volk van God met zijn heilige stad verworpen was en aan het gericht van God was  overgegeven,  op  het  geheel  tegenovergestelde  punt  van  de  wereld,  te  Rome,  het middelpunt van het rijk van de wereld, het rijk van God een vast begin had verkregen. Het had   dus   bestaan   gekregen   op   een   andere   plaats,   die   net   zo   wereldomvattend   en wereldbeheersend was als Jeruzalem.

Wat zal de apostel wel gevoeld hebben, toen hij de eerste voet in Italië aan wal zette! Hoe zal zijn zevendaags verblijf bij de broeders te Puteoli hem verkwikt hebben! Hoe zal hij in het bijzonder door de komst van de broeders uit Rome zijn opgebeurd en versterkt! Zij hadden van zijn komst gehoord en voelden zich geroepen om hem, al kwam hij ook aan als een gevangene, tegemoet te gaan. Wat zij van hem en zijn werk hadden vernomen, had hun diepe hoogachting   en   hartelijke   genegenheid   voor   hem  ingeboezemd.   Die   hoogachting   en genegenheid  waren  aanmerkelijk  versterkt  door  de  belangrijke  brief  die  zij  van  hem ontvangen hadden. Vurig verlangen zij hem te zien. Zij kunnen niet wachten totdat hij in de stad is aangekomen. Zij gaan hem tot aan de drie tabernen, ja sommigen zelfs tot aan de markt van Appius tegemoet en geven hem zo een treffend bewijs van het hoge belang dat zij in hem stellen en van de liefde die zij voor hem koesteren. Paulus was er gevoelig voor, hij was er diep door getroffen; hij dankte er God voor, aan wie hij al het goede dat hij genoot, gewend was toe te schrijven, en in wiens verheerlijking hij steeds placht te eindigen; en hij trok er voedsel uit voor zijn vertrouwen op Hem, tegen de onzekere toekomst die hem wachtte.

16. En toen wij omstreeks eind maart van het jaar 61 n. Chr. te Rome aangekomen waren, gaf de hoofdman Julius de gevangenen over aan de overste van het  leger, aan de praefectus praetorio,   de   opperbevelhebber  van  de  koninklijke  lijfwacht.   Maar  aan  Paulus  werd toegelaten op zichzelf te wonen. Het begeleidend schrijven van de landvoogd Festus sprak zo gunstig over hem en de hoofdman gaf zo’n voortreffelijk getuigenis omtrent hem, dat dit op de overste van het leger een diepe indruk maakte. Ten gevolge daarvan werd hij niet met de overige gevangenen in de kazerne van de preatorianen gevoerd, maar gezonden naar een bijzondere woning in de nabijheid, zoals hij die zelf koos (vgl. vs. 23). Hij moest daar echter blijven met  de soldaat, die hem bewaakte en aan wiens arm hij volgens gewoonte van de Romeinen met een keten was verbonden (vs. 20).

Paulus  trad  Rome  van  de  zuidzijde  binnen  door  de  Porta  Capena  (zo  heet  die  poort). Vervolgens ging hij met de overige gevangenen op de straat van Appius (via Appi a) naar het keizerlijke paleis, dat op de Palestijnse heuvel gelegen was, waarbij zich het hoofdkwartier van dat deel van de keizerlijke lijfwacht bevond, dat tot de dadelijke dienst van de keizer bestemd was. De overige praetorianen of lijfwachten, die nog onder Augustus op de plaatsen bij Rome verdeeld waren geweest, bezaten sedert Tiberius een eigen door Sejanus gebouwde kazerne, aan de oostelijke stadsmuur naast de via Nomentana. Vroeger en later waren er altijd twee  opperbevelhebbers  van  de  lijfwacht  (praefecti  praetorio)  en  schreef  Lukas  "aan  de overste van het leger, " dan kon dit die hoofdman betreffen die juist de dienst had om de gevangenen  in  ontvangst  te  nemen.  Intussen  toont  zich  de  heilige  schrijver  ook  zeer vertrouwd met de geschiedkundige tijdsomstandigheden, waarin de door hem meegedeelde gebeurtenissen  plaats  hebben,  waarom  wij  niet  twijfelen  of  hij  heeft  door  het  bepalend lidwoord de bepaalde opperbevelhebber willen aanwijzen, die er toen alleen was, namelijk Burrhus Afranius. Met de filosoof Seneka was deze in zijn jeugd opvoeder van Nero geweest en daarom was hij door keizer Claudius in de plaats van de vroegere twee opperbevelhebbers tot enige praefectus praetorio verheven. Dit ambt bekleedde hij dan ook gedurende de eerste zeven jaren van Nero’s regering; hij stierf echter (waarschijnlijk ten gevolge van vergif dat

hem was ingegeven) in het begin van het jaars 62 n. Chr. Staat nu overigens vast dat Paulus niet vroeger dan in de lente van het jaar 61 naar Rome is gekomen, dan blijkt uit onze tekst ook aan de andere zijde dat hij niet later dan op die zo-even genoemde tijd daar geweest is. Want van Rufus en Tigellinus, de beide ambtsopvolgers van Burrhus, is het met het oog op hun slecht karakter, daar de laatste een waar monster en de eerste geheel van hem afhankelijk was, zo goed als zeker dat zij de apostel niet zo’n verlichting van zijn gevangenschap, als hier wordt gemeld, zouden hebben toegestaan. Wel had ook de landvoogd Felix hem in zoverre een verlichting toegestaan dat niemand van de zijnen werd verhinderd om hem te dienen of tot hem te komen. In de eerste plaats sloeg dit op lichamelijke behoeften van de gevangene, maar ook in zoverre op geestelijke aangelegenheden dat hij zich enige uren door de omgang en de toespraak van zijn vrienden kon sterken en verkwikken. Een werkzaamheid naar buiten, een schriftelijk verkeer met zijn gemeenten was de apostel reeds ontzegd, omdat het, zoals wij reeds bij hoofdstuk 24: 23 Ac 24: 23 daarop opmerkzaam hebben gemaakt, alle begrip van gevangenschap  tot  onderzoek  tegenspreekt  een  gevangene  toe  te  staan  dat  hij verder  in dezelfde zaak werkzaam is, waarom hij gevangen genomen is, afgezien van het feit dat Paulus zich te Cesarea bevond in een vertrek van het paleis van de landvoogd (hoofdstuk 23: 35) en daardoor verhinderd was enig werk buiten de grenzen van zijn gevangenschap te verrichten. Anders stond de zaak te Rome. Was het hem ook niet gegund bezoeken in de stad af te leggen, in de vergadering van de christenen of in de synagoge van de Joden te gaan of ergens openlijk op te treden, zo kon hij toch in het huis dat hij gehuurd had zich in zo verre vrij bewegen dat hij ongestoord bezoeken kon ontvangen, met zijn gasten kon spreken en door middel van  zijn  vrienden  briefwisseling  naar  buiten  kon  houden;  alleen  was  er  altijd  een soldaat  bij hem en was hij aan hem vastgebonden.  Daar  de onderbevelhebber,  zolang  de keizer de zaak van de gevangene nog niet tot beslissing had gebracht, die met keizerlijke volmacht verder leidde, is het de vraag hoe Burrhus ertoe gekomen is om Paulus uit eigen beweging een zo grote verlichting van zijn gevangenschap toe te staan. Nu is reeds boven gezegd  wat  hem  dadelijk  ten  gunste  van  deze  gevangene  stemde:  aan  de  ene  zijde  het begeleidend schrijven van de landvoogd, aan de andere het bericht van de hoofdman omtrent het gebeurde gedurende de zeereis. Burrhus verkreeg daaruit dezelfde overtuiging omtrent Paulus, die eens Pontius Pilatus ten opzichte van de Heere Jezus had gehad (MATTHEUS. 27: 18), dat namelijk de Joden Hem uit nijd hadden overgeleverd. Zeker gaf dat begeleidend schrijven van Festus te kennen dat Paulus, een geboren Romeins burger, door de hoge raad van volksoproer en verbreiding van dwalingen over de Joodse godsdienst was aangeklaagd. Terwijl hij nu door de landvoogd zelf ten opzichte van het eerste punt voor onschuldig was gehouden,  had  ook  omtrent  het  tweede  de  Joodse  koning  Agrippa,  naar  wiens  oordeel gevraagd was en die in staat was met kennis van zaken een oordeel uit te spreken, verklaard dat de gevangene had kunnen worden vrijgelaten, als hij zich niet op de keizer had beroepen (hoofdstuk 26: 32). Nu weten wij uit de geschiedenis hoezeer Burrhus afkerig was van de twisten van de toenmalige maîtresse van de keizer, de Joodse proseliete Poppaea Sahiua (men heeft hem een jaar daarna uit de weg geruimd, omdat Nero zijn plan om Octavia te verstoten en Popraea te huwen, niet anders wist te bereiken dan met opoffering van Burrhus). Zonder twijfel hebben ook de intriges van de hoge raad te Jeruzalem tegen de apostel een zelfde afstotende   indruk   op  hem  gemaakt.   Het   ligt   voor  de  hand  aan  te  nemen  dat   de opperbevelhebber de Joden graag het  voorwerp van hun nijd uit  hun handen  zou hebben getrokken en het liefst de gevangene zou hebben vrijgelaten, zoals ook Pilatus ten opzichte van Jezus dit op alle wijzen probeerde. Hij kon echter niet vooruitlopen op de beslissing van de  keizer,  op  wie  Paulus  zich  beroepen  had  en  zo  verlichtte  hij  tenminste  de  militaire gevangenschap in die mate, als vroeger, bij de dood van Tiberius in het jaar 37 Caligula die voor de gevangene Agrippa I had verlicht, die hij ook  het  liefst  dadelijk geheel vrij zou hebben gelaten; doch fatsoen hield hem van het eerste nog terug. De woning die Paulus bij

een gastvriend nam (vs. 23) was misschien bij Aquila en Priscilla (hoofdstuk 18: 2v., 18, 26), aangezien dezen zich toen nog te Rome bevonden (Rom. 16: 3) en niet reeds weer naar Efeze verhuisd waren (2 Tim. 4: 19). In het laatste geval moeten wij ons zijn verblijfplaats indenken bij één van die Romeinse christenen, die hem in die stad hebben ingehaald, nadat zij van Puteoli omtrent zijn aankomst bericht hadden ontvangen (vs. 14v.). Toen de gevangenschap van   de   apostel  werd   gerekt,   wilde   hij   volgens   zijn   grondstelling   niet   meer   alleen gastvriendschap genieten, maar bezorgde hij zich een eigen gehuurde woning (vs. 30), waar hij zeker ook handenarbeid verrichtte. Waren Aquila en Priscilla bij zijn aankomst nog te Rome, dan kwam zeker die verandering op het moment dat zij weer naar Efeze vertrokken; tot die tijd heeft hij bij hen op dezelfde wijze als vroeger te Corinthiërs (hoofdstuk 18: 2v.) zijn onderkomen gehad.

17. En het geschiedde na drie dagen na de aankomst te Rome dat Paulus in zijn woning (vs. 23)  degenen  die  de  voornaamsten  van  de  Joden  waren,  1)  hun  oudsten  en  opzieners, samenriep.   En   toen   zij   zijn   uitnodiging   met   zekere   belangstelling   aannamen   en samengekomen waren, zei hij tot hen: Mannen broeders, (hoofdstuk 13: 26, 22: 1), ik, die niets gedaan heb tegen het volk of de vaderlijke gewoonten, zoals men mij ook misschien bij u beschuldigd heeft (hoofdstuk 24: 5v. ; 25: 7v.), ben geboeid uit Jeruzalem overgeleverd in de handen van de Romeinen 2) (hoofdstuk 21: 11; 27vv.).

1) Wij zijn natuurlijk in grote spanning waarmee de apostel nu te Rome zijn werkzaamheid zal openen, nadat de eerste dagen voorbij zijn, die met de inrichting van zijn nieuwe toestand bezet  waren.  Aan  onze  eigen  gedachten  overgelaten,  zouden  wij  zonder  twijfel  tot  het vermoeden komen dat Paulus zich eerst met de gemeente te Rome, waarvan hij met zoveel liefde  en  verering  hield,  in  nader  contact  zal  hebben  gesteld,  om  de  slechts  vluchtige ontmoeting die hij onderweg met haar had gehad, vaster te maken. Maar wij vernemen van Lukas dat de apostel geheel anders dacht; niet de voornaamsten van de christelijke gemeente liet hij tot zich komen, maar die van de Joden. Hij dus, die eens dat onvergelijkelijke loflied geschreven heeft op de liefde, die alles verdraagt en alles hoopt (1 Kor. 13), heeft deze liefde niet  alleen  geroemd,  maar  zelf  beleefd,  daar  bij  tegenover  de  bitterste,  de  dodelijke vijandschap van zijn broeders naar het vlees, altijd weer opnieuw en na de treurigste ervaring aan lichaam en ziel, geduld en hoop stelt. Had de apostel in de gemeente te Rome, waarvan de leden hem in vs. 15 bij Appifer en de Drie Tabernen tegenkwamen, het hoofdpunt van het gehele heidendom gezien, zo was hem opnieuw en in ruimere kring het ingaan van de volheid van de heidenen in het rijk van God voor de geest gekomen. Daar hij nu enigszins, zover namelijk zijn eigen oog reikte, wist dat de volheid van de heidenen in het rijk van God was ingegaan, stelde hij er groot belang in bij Israël een nieuwe krachtige poging te doen, of niet misschien het tijdpunt zou gekomen zijn dat de HEERE vanaf het begin had aangewezen, dat hij Zijn volk uit het ergste en verste afdwalen bekeren zou door hetgeen Zijn volk niet was (Rom. 11: 12v., 25v. Deut. 32: 21). Uit de latere tijd van de kerk van de heidenen moeten wij ons een punt  voorstellen dat  met  het  onze gelijkheid  heeft  en waaruit  ook  blijkt  dat  de grootste kerkleraar bij de apostel achterblijft, alsook dat de kerk uit de heidenen, om zich bewust  te  blijven  van  haar  goddelijk  doel,  altijd  behoefte  heeft  aan  de  geïnspireerde voorstelling van de eerste en normale periode van de kerk. Dit punt in de kerkgeschiedenis is overal   datgene   wat   in   ieder   opzicht   het   meest   herinnert   aan   de   geschiedenis   en persoonlijkheid  van  Paulus:  de  tijd  van  de  reformatie,  die  weer  in  Luthers  persoon  en geschiedenis  zijn  middelpunt  heeft;  en  wij  maken  geen  bedenkingen  deze  hersteller  en vernieuwer van het Paulinische evangelie, die zo sterk was in zijn God, voor de grootste kerkleraar onder de gemeente uit de heidenen te verklaren. Omdat Luther er zich volkomen van bewust is dat door zijn getuigenis het verduisterd hoofdpunt van de verkondiging van het

evangelie onder de heidenen weer  was verhelderd, rekent  hij dat  vanaf zijn optreden een nieuwe periode in het verloop van de algemene kerkelijke ontwikkeling gekomen is en door dit   bewustzijn  van  de   grote   hervormende   betekenis   van   zijn  werken  komt   hij  het gemakkelijkst tot de hoop dat ook voor de Joden een tijd van bekering zou zijn aangebroken; daarom  bemoeide  hij  zich  in  het  begin  veel  met  de  Joden.  Maar  op  die  hoogte  van verwachting tegen verwachting heeft hij zich zeker niet kunnen houden en zich later in zijn uitspraken  en  voornemens  alleen  laten  leiden  door  de  sterke  indruk  van  de  Joodse verstoktheid. Als nu Luthers krachtig geloof voor de afgrond van de Joodse boosheid en verstoktheid terugdeinst, hoeveel sterker moet het  geloof van de apostel van de heidenen geweest  zijn,  die ook  bij zijn aankomst  te Rome nog  moed  en blijdschap  heeft  om  zijn prediking te beginnen door de Joden uit Rome tot zich te laten komen. Zijn liefde tot Israël is een vuur van de HEERE, dat door niets kan worden uitgeblust (hoofdstuk 8: 6v.) en dat daarom, al is het voor een tijd uitgedoofd, des te helderder en heerlijker opvlamt.

Het kost niet weinig strijd, zijn volk, zijn moederkerk te blijven liefhebben, ondanks dat men door de machtigen daarin zo kwalijk wordt behandeld.

De gedachte dat zich onder de Joden het gerucht kon verbreiden dat Paulus als een afvallige Jood naar Rome was gekomen, die het rechtmatige Joodse gericht van het Sanhedrin had verworpen  en  naar  aanleiding  van  hun  vonnis  zich  op  de  heidense  keizer  te  Rome  had beroepen en dat dit gerucht de Joden een nieuwe ergernis tegen het evangelie zou geven, moest hem nog bijzonder tot spoed aansporen om voor de voornaamsten over zijn zaak en zijn verhouding tot hen een voordracht te houden.

2) De Joden bewoonden te Rome een afzonderlijk gedeelte van de stad, hun voornaamsten waren  daarom niet  moeilijk  samen  te  roepen.  Het  was  nu  een  gunstig  teken  dat  zij de uitnodiging aannamen, die zeker wel tot hen kwam via hen, die tot de bij hen beruchte sekte (vs. 22) behoorden.

Als zij werkelijk tot Hem komen is de toespraak weer als gewoonlijk bescheiden en edel, waarmee hij hen tracht voor te bereiden op het horen van het woord van de waarheid ten leven, door het geloof in de aan de vaderen beloofde Messias. Het is allereerst de eenvoudige, maar  nadrukkelijke  verklaring  van  zijn  onschuld  ten  aanzien  van  de  beschuldiging,  ten gevolge waarvan hij zich op dit ogenblik gevangen te Rome bevindt: hij heeft niets tegen het volk van de Joden of de vaderlijke gewoonten gedaan. Was hij niet ten volle gerechtigd dit te verklaren, hij, die wel aan de heidenen, tot het geloof in Christus overgebracht, vrijheid van de wet van Mozes verkondigd had, maar verder aan de Joden van afkomst noch door woord noch door voorbeeld, iets anders dan eerbied voor de voorvaderlijke inzettingen tot op het ogenblik zelf van zijn gevangenneming te Jeruzalem had getoond.

De  vorm waarin  hij  zijn  gevangenneming  en  gevangenschap  meedeelt,  wijst  meer  op  de profetie van Agabus, die diep in zijn gemoed was binnengedrongen, omdat die een herhaling voorstelde  van  de  uittocht  van  Jezus  uit  Jeruzalem,  dan  op  de  eigenlijke  gang  van  de gebeurtenis.

18. De Romeinen, die zowel in de persoon van de landvoogd Felix als in diens navolger Festus (hoofdstuk 24: 1 tot 25: 8) mij onderzocht hebben, wilden mij loslaten, omdat er bij mij geen sprake was van halsmisdaad.

19.  Maar  omdat  de  Joden  dat  tegenspraken,  tegen  mijn  vrijlating  protesteerden  en  de uitlevering  aan  hun  rechtbank  te  Jeruzalem  eisten,  waartoe  ook  Festus  wilde  besluiten (hoofdstuk 25: 9v.), werd ik genoodzaakt mij op de keizer te beroepen; doch ik heb dit niet gedaan,  zoals  men  dat  wil  uitleggen,  alsof  ik  iets  had  om  mijn  volk  bij  de  keizer  te beschuldigen; integendeel, ik ken mijn plichten jegens mijn vaderland tegenover het hoofd van de Romeinse staat zeer goed.

Reeds te Cesarea kan de apostel ter ore zijn gekomen dat de Palestijnse Joden zijn gedrag in hoofdstuk 25: 9vv. zo uitleggen alsof hij zich op de keizer had beroepen om de Joden bij hem aan te klagen. Die argwaan was vanzelfsprekend en hoevelen zouden in de  toestand van Paulus zo’n handelwijze tot zelfbehoud hebben aangegrepen? De apostel zocht echter niet zijn zelfbehoud, maar streefde ernaar dat allen,  Joden en Grieken, voor Christus mochten worden gewonnen. Lukte het hem de leiders van de Joden te Rome, in het geval zij reeds van die argwaan hadden gehoord, daarvan te bevrijden, dan kon hij niet alleen deze maar ook de overige Joden te Rome voor zich en zijn prediking gunstig stemmen.

Zijn proces stond door het vertrouwen dat hij bij Julius en door hem bij Burrhus gevonden had, op dat ogenblik zo gunstig dat hij eerder veronderstelt dat de Joden te Rome voor hem zouden vrezen, dan dat hij voor hen zou hebben gevreesd. Nadat Claudius de Joden enige jaren geleden uit Rome verdreven had (hoofdstuk 18: 2), waren zij zich nu waarschijnlijk met een klein aantal en met vrees langzamerhand weer in Rome komen vestigen en zij sidderden voor elke stoot die tot een vernieuwing van het verbanningsedict van Claudius aanleiding zou hebben kunnen geven. Zo is dan de bedoeling van de apostel eenvoudig, hetgeen door hem openlijk werd uitgesproken, om het wantrouwen van de Joden, dat door berichten bij hen tegen zijn persoon mocht zijn opgewekt en bij de toenmalige toestand van de Joden te Rome tot vrees voor hen kon zijn geklommen, door een openlijke verklaring terzijde te stellen, om aan hun zielen te kunnen arbeiden, maar niet om onmogelijke twisten ten opzichte van zijn proces te voorkomen.

20. Daarom dan, omdat ik zeker niets vijandigs tegen mijn volk wil ondernemen en graag alle argwaan  die  men  wellicht  geprobeerd  heeft  bij u  op  te  wekken,  uit  uw  hart  zou  willen wegnemen, heb ik u bij mij geroepen, om u te zien. Ik wenste uw vertrouwen te winnen in de zaak, waarover eigenlijk het hele proces handelt (vs. 22) en u aan te spreken; want vanwege de hoop van Israël draag ik deze keten (hoofdstuk 26: 6; vgl. 23: 6 en 24: 21

Met wat een boosheid zou Paulus zich hebben kunnen uitlaten over de moordaanslag van de Joden (hoofdstuk 21: 31; 23: 12vv.); maar hij zwijgt er geheel over. Hoeveel reden zou hij gehad hebben om zich bij zijn toehoorders over de volksgenoten in Palestina en de hoge raad te beklagen; maar wij horen er niets van. Wij zien alleen hoe hij ook hier te Rome nog eens de broederhand naar zijn volk uitstrekt: "Vanwege de hoop van Israël, zegt hij, draag ik deze keten, " d. i. om al wat een zoon van Abraham dierbaar moet zijn, wat de profeten hebben verkondigd, wat de vaderen hebben gehoopt, wat ook gij zeker tot op deze dag hebt begeerd, om de Messias en Zijn zaligheid "draag ik deze keten. " Zo’n aankondiging wil zeker zoveel zeggen als: wie oren heeft om te horen die horen!

De hogepriester Onias ten lof wordt in 2 Makk. 4: 2vv. gezegd dat hij het welzijn van zijn volk ernstig op het oog had en de bescherming van de Syrische koning tegen de verrader Simon zocht, niet om zijn volk aan te klagen, maar tot welzijn van land en mensen: hier is meer dan de trouw van Onias. Paulus heeft de hoop op de zaligheid van zijn volk op het oog, als hij de bescherming van de keizer tegen zijn vervolgers inroept.

Zeker heeft wel nooit een leraar, die op een vreemde plaats aankwam, in het uiterlijke een slechtere indruk  gemaakt dan de apostel Paulus, toen hij naar Rome kwam en toch heeft niemand zo veel gedaan als deze getuige van Jezus in zijn boeien. Innerlijk brandde in hem een vuur om van Jezus te getuigen, een honger om de zielen ook van de bitterste vijanden te winnen en de goddelijke roeping bestuurde al zijn stappen, baande hem de wegen, opende hem de deuren en deed zijn voetstappen druipen van vet. Het komt er dus bij een leraar volstrekt niet op aan welke uiterlijk indruk hij bij zijn aankomst maakt, met wat voor een vertoning hij op een nieuwe plaats wordt op- en aangenomen; het komt er alleen op aan of hij een getuige van Jezus is, of hij de Heiland het kruis nadraagt, of God hem op die plaats geroepen heeft, of zijn hart brandt van de liefde van Jezus en van honger naar zielen.

21. Maar zij, de voornaamsten van de Joden te Rome, die zo waren aangesproken, zeiden tot hem: Wij hebben, zoals gij schijnt te denken, noch op officiële wijze (hoofdstuk 9: 2) van de zijde  van  de  oversten  van  de  synagoge  en  van  de  hoge  raad,  brieven  over  u  uit  Judea ontvangen, noch iemand van de broeders, als bijzonder persoon naar hier gekomen, heeft van u iets kwaads geboodschapt of gesproken, zodat wij ons dadelijk als tegenstanders tegenover u zouden plaatsen.

22. Maar ook al ontbreekt het ons aan berichten over u, toch interesseert ons uw verhouding tot het Jodendom wel. Wij begeren wel van u te horen wat gij voelt, welke grondstellingen en bedoelingen gij hebt; want wat deze sekte van de Nazareners aangaat, waartoe gij behoort (hoofdstuk 24: 5 en 14), ons is bekend dat zij overal door de Joden tegengesproken wordt en zo licht de gedachte voor de hand dat wij in u met een afvallige te doen hebben.

Dit antwoord van de Joden maakt het waarschijnlijk dat Paulus in zijn voordracht bepaald heeft uitgesproken dat zij wellicht schriftelijke of mondelinge beschuldigingen tegen hem uit Judea  zouden  hebben  ontvangen.  Het  schijnt  bijna  ongelofelijk  dat  geen  van  beide  had plaatsgehad, maar men moet het volgende bedenken: 1) vóór het appelleren (hoofdstuk 25: 11 "ik  beroep  mij  op  de  keizer  hadden  de  Joden  geen  reden  om  aan  de  Joden  te  Rome mededelingen omtrent  hem te doen, omdat  zij niet  konden vermoeden dat  Paulus, die te Cesarea gevangen zat en die zij nu hoopten te doen vallen, ook met hun broeders in het verre westen in aanraking zou komen; 2) na het appelleren was het de Judeeërs niet mogelijk, reeds vóór zijn komst te Rome bericht te zenden. De overbrenging van de apostel, dadelijk na het ingediende beroep, geschiedde reeds zo laat in de herfst en zo kort vóór het sluiten van de zee (hoofdstuk 27: 9), dat het hoogst moeilijk is aan te nemen dat een andere scheepsgelegenheid vroeger in Italië zou zijn aangekomen dan Paulus zelf, wiens schip toch in de lente na het openen van de zee slechts de korte en nog bovendien door de wind begunstigde (hoofdstuk 28: 13) weg van Malta naar Puteoli moest maken. Daarom blijft 3) alleen over dat gedurende zijn tweejarige gevangenschap te Cesarea toevallig door bijzondere brieven of door reizende Judeeërs verkeerde berichten omtrent Paulus tot de Joden te Rome zouden gekomen zijn. Het is inderdaad bij het levendig verkeer tussen Judea en Rome en bij het groot opzien dat het werk van de apostel reeds sedert vele jaren gemaakt had en bij de grote beweging die het onder de Joden verwekt, niet waarschijnlijk aan te nemen dat de Joden te Rome dit werken en die ergernis onbekend zouden zijn gebleven. De voornaamsten van de Joden te Rome gaan hier terughoudend te werk, vrezend voor alle uitbreidingen. Zij trekken zich voorzichtig tot het officiële standpunt terug en zo verzekeren zij wat naar de letterlijke zin van de woorden zeker  geen onwaarheid  zal zijn geweest,  dat  zij voor  zich noch enig  geschrift  over  hem hadden ontvangen, noch mondelinge aanwijzing omtrent hem hadden vernomen. Hoe minder zij zich uiten en hoe minder vooringenomen zij zich voordoen, des te opener, zo hopen zij tevens, zal Paulus zijn bedoelingen openbaren en uitspreken.

Paulus heeft te Rome dus met een gemeente van Joden te doen die, hoewel in een hoofdstad van de wereld, toch op opmerkelijke wijze in de algemene vijandschap van de Joden tegen de apostel nog niet is meegesleept en daarom nog vrij is van besliste vooringenomenheid. Om deze reden komt dan de staat van de Joodse gemeente te Rome overeen met die toestand die het beschrevene tussen de apostel van de heidenen en de Joden te Rome in de gang van de gehele ontwikkeling van de kerk inneemt, in zoverre hij, nadat hij de Joden te Jeruzalem en in Judea aan hun verstoktheid had moeten overlaten, het kan wagen de Joden te Rome kort daarop  weer  te  begroeten  met  de  verkondiging  van  het  evangelie.  Hebben  zij nu  echter omtrent het christelijk geloof nog niet geheel beslist, zij hebben het toch in een zekere mate gedaan, want hun gezegde over het feit van algemene tegenspraak moeten wij zonder twijfel opvatten als een verwerpend  oordeel, alleen dat  zij nog enige lust  betonen om nader de meningen van Paulus te horen.

De arme Joden te Rome wisten niet meer van de zaak waarover Paulus met hen sprak dan dat de leer van Christus, die zij een sekte noemden, in alle landen werd tegengesproken. Dit is het nadeel dat men zich berokkent, als men te veel op het oordeel van de mensen vertrouwt, in blindheid maar gelooft wat anderen geloven of in blinde ijver verwerpt wat de grote menigte verwerpt.

Zover was het dan na een genadig bezoeken van meer dan 30 jaren met het volk van de Joden gekomen,  dat  zij  overal  het  evangelie  tegenspraken  en  het  door  Simeon  geprofeteerde Christusteken (Luk. 2: 34) overal stond waar Joden woonden, van Jeruzalem tot aan het einde van de aarde.

En toch is de leer van die kleine sekte tot wereldgodsdienst geworden en heeft de vijandschap van Israël en Rome overwonnen, zonder zwaard en boog, alleen door de Davidsslinger van het goddelijke woord.

23.  En  toen  zij  bij  hun  heengaan  een  dag  met  hem  hadden  afgesproken,  één  van  de eerstvolgende dagen als tijdstip hadden aangegeven waarop zij tot het genoemde doel weer zouden samenkomen en nu die dag gekomen was, kwamen er velen, veel meer dan de eerste maal (vs. 17v.) in zijn woonplaats in het huis, waar hij was opgenomen ("Ac 28: 16, aan wie hij het koninkrijk van God uitlegde. Hij maakte hun bekend dat dit reeds was verschenen en betuigde hun de waarheid dat Jezus waarlijk de Christus was en trachtte hen te bekeren tot het geloof in Jezus, a) zowel uit de wet van Mozes als uit de profeten (hoofdstuk 17: 2v. ; 9: 20 en 22), terwijl hij zich met hen onderhield van ‘s morgens vroeg tot de avond toe.

a) Gen. 3: 15; 22: 18; 26: 4; 49: 10 2Sa Ps. 132: 11 Jes. 4: 2; 7: 14; 9: 5; 40: 10 9. 6 Jer. 23: 5; 33: 14

Wie zou niet wensen bij die prediking van de apostel aanwezig geweest te zijn?

Zijn uiteenzetting was een tweevoudige; namelijk in de eerste plaats een getuigenis omtrent het rijk van God, d. i. mededeling van de feiten van de verlossing en stichting van het rijk van God door Jezus Christus; en ten tweede een van het Oude Testament uitgaande verklaring ten opzichte  van  Jezus  dat  Hij  de  beloofde  Messias  was  en  deze  uiteenzetting  was  om  te overtuigen.

Men ziet hoe Paulus worstelde met de geest van de Joden te Rome; alle getuigenissen van het Oude Testament zocht hij op, een hele dag was hij met hen in strijd. En niet zonder gevolg;

toch was de uitwerking ook hier weer een gedeeltelijke. Sommigen lieten zich winnen door het gezegde, anderen waren ongelovig. Zo werden zij het natuurlijk onder elkaar oneens en de vergadering ging  tenslotte uiteen,  zoals vanaf vs.  25 wordt  meegedeeld,  toen Paulus het woord van de profeet Jesaja over de verharding van het volk aanhaalde, dat in het Nieuwe Testament meermalen wordt gevonden.

23.  En  toen  zij  bij  hun  heengaan  een  dag  met  hem  hadden  afgesproken,  één  van  de eerstvolgende dagen als tijdstip hadden aangegeven waarop zij tot het genoemde doel weer zouden samenkomen en nu die dag gekomen was, kwamen er velen, veel meer dan de eerste maal (vs. 17v.) in zijn woonplaats in het huis, waar hij was opgenomen ("Ac 28: 16, aan wie hij het koninkrijk van God uitlegde. Hij maakte hun bekend dat dit reeds was verschenen en betuigde hun de waarheid dat Jezus waarlijk de Christus was en trachtte hen te bekeren tot het geloof in Jezus, a) zowel uit de wet van Mozes als uit de profeten (hoofdstuk 17: 2v. ; 9: 20 en 22), terwijl hij zich met hen onderhield van ‘s morgens vroeg tot de avond toe.

a) Gen. 3: 15; 22: 18; 26: 4; 49: 10 2Sa Ps. 132: 11 Jes. 4: 2; 7: 14; 9: 5; 40: 10 9. 6 Jer. 23: 5; 33: 14

Wie zou niet wensen bij die prediking van de apostel aanwezig geweest te zijn?

Zijn uiteenzetting was een tweevoudige; namelijk in de eerste plaats een getuigenis omtrent het rijk van God, d. i. mededeling van de feiten van de verlossing en stichting van het rijk van God door Jezus Christus; en ten tweede een van het Oude Testament uitgaande verklaring ten opzichte  van  Jezus  dat  Hij  de  beloofde  Messias  was  en  deze  uiteenzetting  was  om  te overtuigen.

Men ziet hoe Paulus worstelde met de geest van de Joden te Rome; alle getuigenissen van het Oude Testament zocht hij op, een hele dag was hij met hen in strijd. En niet zonder gevolg; toch was de uitwerking ook hier weer een gedeeltelijke. Sommigen lieten zich winnen door het gezegde, anderen waren ongelovig. Zo werden zij het natuurlijk onder elkaar oneens en de vergadering ging  tenslotte uiteen,  zoals  vanaf vs.  25 wordt  meegedeeld,  toen Paulus het woord van de profeet Jesaja over de verharding van het volk aanhaalde, dat in het Nieuwe Testament meermalen wordt gevonden.

24. En sommigen geloofden wel wat gezegd werd, maar anderen, die wel overtuigd waren en zagen, maar zich toch niet wilden overgeven en niet wilden zien, geloofden niet, evenals dat eens te Antiochië in Pisidië en te Thessalonika het geval was geweest (hoofdstuk 13: 43v. ; 17: 4v.).

Volgens onze tekst is het alsof de Joden te Rome de prediking van Christus voor de eerste maal hoorden; er ontstaat onder henzelf een strijd, daar sommigen aan de bewijzen van Jezus’ Messianiteit geloof schenken, anderen niet.

Het was ook werkelijk de eerste keer dat de boodschap van het evangelie tot verstand en geweten van die Joden kwam met bewijzen, dat zij of moesten toestemmen of daartegenover een positieve daad van innerlijke verharding moesten stellen. Daardoor is echter niet geheel en al uitgesloten dat zij vroeger reeds enige kennis van het christendom hadden; want toen Paulus  drie  jaar  geleden  uit  Corinthiërs  zijn  brief  aan  de  Romeinen  schreef,  was  deze gemeente reeds een talrijke en bloeiende en kon het bestaan daarvan aan de Joden die in die stad leefden, onmogelijk onbekend zijn. Tussen de Joden te Rome en de christenen te Rome

schijnt geen nader contact geweest te zijn, noch van vriendschappelijke, noch van vijandige aard. Het kan te Rome niet zo geweest zijn als bijv. te Jeruzalem, Corinthiërs en Galatië, dat in  de  christelijke  gemeente  zelf  een  streng  Joodse  partij  was,  die  nog  aan  de  synagoge gebonden was en van besnijdenis en ceremoniële wetten geen afstand wilde doen en, terwijl zij bij de Joden in de gunst stond, zich daardoor tegenover de apostel stelde. In de brief aan de Romeinen vinden wij niets van dien aard. In de hele brief is nergens een polemiek te vinden tegen een ziekelijk christendom uit de Joden, maar een zuiver thetische uiteenzetting over de verhouding van het evangelie tot het heidendom en het Jodendom, dat heidenen en Joden evenzeer verlossing nodig hadden, evenzeer door het geloof Abrahams ware nakomelingen en deelgenoten van de beloften waren. De tekst Rom. 11: 13vv. doet zelfs vermoeden dat het heidens-christelijke element in de gemeente te Rome het voornaamste en heersende geweest is. Aan de andere kant toont die ook  aan, terwijl de apostel zich in het bijzonder tot de vroegere heidenen richt, dat er in de gemeente een niet onbeduidend aantal christenen uit de Joden was. Dit waren echter geen christenen uit de Joden naar de wijze van de Corinthische Petruspartij of van de dwaalleraars uit  Galatië,  maar  naar  de wijze van Aquila,  namelijk christenen uit de Joden, die op het Paulinische standpunt stonden en wat de leefwijze aangaat zich in het algemeen bij de christenen uit de heidenen aansloten en dit te meer daar door het edict van Claudius het de Joden verboden was daar te leven. Om hun eigen bestaan niet in gevaar te brengen, hield de christelijke gemeente zich uit voorzichtigheid op een afstand van de  Joden,  bewaarde  streng  haar  Paulinisch  karakter,  haar  vrijheid  van  de  wet;  de  Joden vermeden  de  christenen,  daar  zij  afkerig  waren  van  iedere  poging  tot  bekering  en  met minachting  jegens hen vervuld waren; zij sneden op  alle manieren een aanraking  met  de christenen af. Zo wisten zij wel dat de sekte van de christenen een zekere Jezus voor de Messias hield, zonder twijfel ook dat zij in zijn opstanding geloofde, in elk geval dat zij de wet van Mozes niet hield en tenslotte dat de Joden op de hele aarde hun tegenstand boden. Toch waren dat slechts enkele punten die zij deels van horen zeggen hadden, deels door het uiterlijk bekijken van de christelijke gemeente te Rome hadden leren kennen; de prediking van Christus was nog niet  rechtstreeks  tot  hen gekomen. Door de vriendelijke, openlijke aanspraak van de apostel was nu hun vrees in zoverre overwonnen, dat zij het voor billijk beschouwden, zijn godsdienstige meningen uit zijn eigen mond te vernemen.

Prediker! Als een gemeente u als één  man  bij uw intreden in uw ambt  met  eerbewijzen ontvangt en zij ook in het begin door uw prediking wordt weggesleept, denk dan niet dat gij hen allen zult  winnen; gij zult  u tenslotte verheugen als slechts een  paar mensen gelovig worden.

25. En zij waren het met elkaar oneens, zij twistten met elkaar. Zelfs diegenen bij wie de rede van de apostel een zekere overtuiging van Jezus’ Messianiteit had teweeggebracht, konden niet besluiten tot het christendom toe te treden. Zo gingen zij uiteen, nadat Paulus door dit heengaan en vooral door de uitdrukkingen van de volstrekt ongelovigen gedwongen, dit ene woord gezegd had, na zo vele andere (vs. 23), maar dat van zeer veelbelang was: Terecht, d. i. op treffende, door de geschiedenis bevestigde wijze (MATTHEUS. 15: 7), heeft de Heilige Geest (2 Petrus 1: 21) gesproken door Jesaja de profeet (Jes. 6: 9v.) tot onze vaderen.

26. Zeggende, volgens de woorden van de Griekse vertaling: "Ga heen tot dit volk en zeg: Met het gehoor zult gij horen en geenszins verstaan; en ziende zult gij zien en geenszins bemerken. a)

a) Jes. 6: 9 Ezechiël. 12: 2 MATTHEUS. 13: 14 Mark. 4: 12 Luk. 8: 10 Joh. 12: 40

27. Want het hart van dit volk is vet geworden en hun oren zijn hardhorend geworden, daar zij ze hebben toegedrukt als degenen die in slaap zijn gevallen, opdat zij nooit met  de ogen zouden zien en met de oren horen en met het hart verstaan en zij zich bekeren en Ik hen genezen zou (MATTHEUS. 13: 14v.

Brak Paulus misschien niet  te spoedig af? Zij gingen toch pas,  toen de  apostel  hun dat treffende woord zei! En toch, als iets hen nog ernstig zou kunnen stemmen, dan was het juist dit woord. Het moest hun tonen dat het hier niet ging om een theologische mening, maar om de waarheid van God, die ons zalig maakt  of verdoemt. Niets drijft  meer beslist  tot  een dadelijk aannemen van het woord, dan de erkentenis dat men verloren gaat als men het niet aanneemt.

Het  ontzaglijk  godswoord,  dat  gericht  tot  de  Joden  te  Jeruzalem,  in  het  evangelie  van Johannes (12: 38) aangehaald wordt als een woord van Jesaja, wordt hier, in dit boek, dat in zo  bijzondere  zin  het  boek  van  de  daden  van  de  Heilige  Geest  genoemd  mag  worden, rechtstreeks  en  persoonlijk  aan  de  Heilige  Geest  toegeschreven  en  Jesaja  wordt  slechts vermeld als het orgaan waarvan Hij zich bediend heeft.

Het vreselijk gericht van de verharding: 1) niet beschikt door een onbarmhartige Schepper, maar wel door een rechtvaardige Rechter; 2) niet verdiend door zware zonden, maar wel door volhardende tegenstand tegen de geldende genade; 3) niet verkondigd tot troosteloos vrezen, maar wel tot heilzame verschrikking.

De bedoeling waarmee Paulus deze tekst hier aanhaalt, is deze: hij wilde daarmee als met een hamer de harten van de  goddelozen treffen, maar tevens de gelovigen, die nog zwak en onzeker  waren,  moed  inboezemen,  zodat  hun  het  ongeloof  van  de  overigen  niet  deed weifelen. Die vervulling werd hier vervuld; daarom hadden de ongelovigen geen reden tot gerustheid, de gelovigen geen reden om te schrikken.

28. Het zij u dan bekend dat de zaligheid van God aan de heidenen gezonden is, nadat zij aan u Joden overvloedig is verkondigd en aangeboden, en dezen zullen het horen en in geloof aannemen (hoofdstuk 13: 46; 18: 6).

Te  Rome  herhaalde  zich  in  het  klein  wat  in  het  groot  de  inhoud  vormt  van  de  hele geschiedenis van de apostelen. Door Israël’s schuld was Paulus uit Jeruzalem, ja uit de tempel als misdadiger geworpen en in het middelpunt van de heidenwereld geleid; zo gaat nu ook de zaligheid in de Messias van de Joden tot de heidenen over.

Paulus heeft nu voor de derde maal het overgaan van het rijk van God van de Joden tot de heidenen  verkondigd,  te  Antiochië,  te  Corinthiërs  en  hier  te  Rome,  dus  in  Azië,  in Griekenland en in Italië.

"Zij zullen het horen", dat was het vertrouwen van de apostel; het grote avondmaal is bereid, willen de eerstgenodigden niet komen, dan zullen de wegen en de heggen gasten opleveren die zich zullen laten nodigen om binnen te komen, zodat het huis van God vol zal worden.

Een verbazend profetisch woord omtrent een wereld van heidenen, toen nog aan het evangelie vreemd: zij zullen het horen! Zij zullen het verachten, bespotten, vervolgen, zijn predikers aan het kruis hechten en zijn belijders de leeuwen voorwerpen; maar toch is het einde: "zij zullen het horen! " En ziet,  de kerkgeschiedenis, de wereldgeschiedenis, de zendingsgeschiedenis

heeft deze verbazende profetie vervuld, stap voor stap tot op deze dag. Het woord is een waarschuwing ook voor de tegenwoordige christenen: 1) om hen te straffen vanwege hun verharding en ondankbaarheid; 2) om hen te beschamen door de begeerte van de heidenen naar zaligheid; 3) om hen te herinneren aan de dreigende gerichten van God. (Openbaring 2: 15; 11: 7vv.).

De diep tragische liefde van de apostel voor zijn volk, door het christendom tot priesterlijke overgave  verheerlijkt,  maar  vol  bittere  ervaringen,  komt  hier  tot  een  zeker  einde  door volkomen overgave aan de ernstige raadsbesluiten van God over Zijn volk Israël.  Dat de doorn in zijn vlees, waarover hij moest klagen (2 Kor. 12: 7) niets anders was dan het lijden van zijn leven dat de onveranderlijke vijandschap van Israël hem bezorgde, dat hij in deze liefde tot de grootste offers voor zijn volk bereid was (Rom. 9: 3) en dat hij zelfs de bekering van de heidenen indirect beschouwde als een middel om voor de latere redding van Israël te zorgen, daarin wordt alle trouw voor zijn volk openbaar.

Dit grote keerpunt, waarmee de tijd van de genade voor  Israël was afgelopen en de tijd gekomen dat aan de leer en de geestelijke levensschatten van die verachte sekte, die overal tegengesproken wordt, tenminste voor vele eeuwen aan de heidense volken werd gegeven, die toen hun zwaartepunt te Rome vonden, was het juist dat Lukas ons door de laatste ontmoeting van Paulus met de Joden te Rome duidelijk voor ogen wilde stellen; daarom wendt hij zich later met de korte, maar zeer merkwaardige opmerking over het werk van de apostel te Rome tot het einde van zijn geschrift.

29. En toen hij dit gezegd had, gingen de Joden weg, 1) al redetwistend onder elkaar. 2) In veel  handschriften  ontbreekt  dit  vers;  het  wordt  door  veel  uitleggers  voor  een  onechte toevoeging gehouden; het is echter wel echt.

1) In Gen. 10 werden eens de heidenen door de heilige geschiedenis losgelaten, daar God de Heere hen voortaan hun eigen wegen liet wandelen zonder Hem (hoofdstuk 14: 16 Efeziers 2: 12 Deut. 4: 19). Eveneens laat nu de heilige geschiedenis van het Nieuwe Testament de Joden los uit het verband van het rijk van God en laat ze ter volvoering van de in Deut. 32: 20 uitgesproken bedreiging aan hun lot over, waarvan de gebeurtenissen in het boek Esther reeds een voorspel zijn geweest. De Joden gingen heen - weg van het aangezicht van de apostel en juist daarmee uit de licht- en levenskring van de goddelijke genade en waarheid en daarmee tevens in de ellende van de verwerping van het aangezicht van de Heere, van de verstrooiing en de duisternis van deze wereld; en zo gaan zij heden nog heen, zonder vaderland, zonder rust als die fabelachtige wandelaar, de eeuwige Jood Ahasveros, die niet kan sterven. Zij gaan heen, terwijl zij nog in de verstrooiing hun eigenaardigheid behouden, na hun val nog een rijk begaafd  volk  vol  onverwoestbare  levenskracht  zijn,  na  duizenden  jaren  nog  ieder  in  het bijzonder met de stempel van Abrahamszoon op het voorhoofd; zij gaan heen een schonere toekomst tegemoet, die ook voor hen, tenminste voor de besten onder hen, bewaard is door de lankmoedigheid en barmhartigheid van hun  oude  Verbondsgod (Openbaring 7: 1vv. ; 14: 1vv.), die echter niet voor hen zal aanbreken, voordat zij zeggen: Gezegend is Hij die komt in de naam van de Heere! (MATTHEUS. 23: 39 Openbaring 11: 11v.)

2)  Het  woord  van  de  apostel had  dus  een  angel achtergelaten,  die  tot  verder  nadenken aanzette. En wanneer hun vragen het ware was, als hun zoeken het goede was, dan zal toch vroeger of later nog de een of ander onder hen tot de apostel zijn gekomen met de vraag: "wat moet ik doen om zalig te worden? Veel onrustig vragen, veel bedrijvig zoeken, veel rusteloos navorsen is er  ook  heden nog  onder  dit  volk  van  de  Joden  niet  alleen,  maar  onder  het

menselijk geslacht in het algemeen. Indien het nu maar altijd een vragen was naar het hoogste goed, naar de zaligmakende waarheid en een vragen in de ware geest, een oprecht verlangen naar de zaligheid - o, dan moest dit vragen en zoeken toch altijd weer terugleiden tot Hem die zegt: "Ik ben de weg en de waarheid en het leven; niemand komt tot de Vader dan door Mij. " Daarom, mijn ziel, wat vermoeit gij u met de dingen van deze aarde, die toch spoedig vergaan en tot stof en as worden? Zoek Jezus en zijn licht; al het overige baat u niet!

d. Het slotwoord (vs. 30 en 31). "Paulus te Rome - de vrucht van het evangelie, het einde van de Handelingen van de apostelen, " zo beschrijft  Bengel juist dit slot van ons boek. Hoe weinig woorden het ook bevat en hoe smartelijk het ons is een nader bericht te moeten missen omtrent de eindbeslissing van het lot van de apostel, toch is het geenszins een afbreken vóór het werkelijke einde, zoals men veelal heeft gemeend, maar het einde zelf, dat ook in zijn uiterlijke woordgebruik juist overeenkomt met het einde van het evangelie van Lukas (24: 52 en 53). Aan Christus’ bevel aan de apostelen in hoofdst. 1: 8 is nu voldaan, eveneens aan de roeping die Paulus in hoofdstuk 9: 15; 23: 11 het bijzonder kreeg; het werk van Lukas is dus, wat  zijn gehele doel en bestemming  aangaat, nu aan het  einde. Wij blijven echter na het verdwijnen  van  de  apostel  niet  eenzaam  achter.  Toen  de  discipelen  op  de  berg  van  de verheerlijking uit hun heilige verrukking tot zichzelf kwamen, toen de verheven gedaanten van Mozes en Elia waren verdwenen en zij hun ogen ophieven, zagen zij niemand dan Jezus alleen (MATTHEUS. 17: 8). Ook voor onze ogen zijn nu de gestalten van de heilige getuigen verdwenen, die de Handelingen van de apostelen ons voorstelde: een Paulus en Petrus, een Johannes en Jakobus, een Stefanus en Barnabas, een Tabitha en Lydia. Maar wie achterblijft nadat alle getuigen hun loop volbracht hebben, wie ons volkomen voor ogen moet blijven als de Koning van Zijn rijk, als de Heere van de heerlijkheid, aan wie de eer zij en blijve van alle arbeid van Zijn dienstknechten, dat is: "Jezus alleen. "

30. En Paulus bleef naar de hem in vs. 16 gegeven vergunning, twee hele jaren tot de lente van het jaar 63 n. Chr. is zijn eigen gehuurde woning, 1) die hij na het heengaan van Aquila en Priscilla van Rome had betrokken Ac 28: 16; en hij ontving allen die tot hem kwamen, omdat de verlichting door Burrhus toegestaan niet weer werd teruggetrokken. 2)

1) Het eigen gehuurde en de vrijheid om daarin te wonen, was een gezegend gevolg van het juiste bericht  van Festus omtrent  hem en dus ook  een zegen van het  getuigenis  van de waarheid, door hem te Cesarea afgelegd. Het was echter een zaak die geld kostte, waartoe vooral de Filippensen (Filip. 4: 10vv.) vrijwillige gaven schonken.

2) Zonder twijfel zijn hier Romeinen en wel volgens het verband in een groot aantal bedoeld, die van Christus nog niets wisten, heidenen te Rome, die door de bekendheid van de apostel, die zich in de meest onderscheiden kringen van de hoofdstad, vooral ook door de hoofdman Julius en diens soldaten verbreidde, op hem werden opmerkzaam gemaakt en zich tot hem aangetrokken voelden. Langzamerhand kwamen dan gedurende de twee jaren allen die in de hoofdstad van Rome enige godsdienstige behoefte kenden en voelden en zo vormde zich bij deze  werkzaamheid  van  de  apostel  gedurende  twee  jaren  een  innerlijk  slot  voor  de evangelieverkondiging,   waarop   ook  Lukas  schijnt   te  willen  wijzen  door  de  dubbele uitdrukking in vs. 31, zoals wij die reeds in vs. 23 vonden. Paulus ging tegenover de heidenen te Rome met een bewust streven naar volkomenheid en samenhang te werk, dat zijn grond heeft  in  zijn  bewustzijn  van  de  hoge  en  omvattende  betekenis  van  de  plaats  waar  de verkondiging plaats vond. Op gelijke wijze is reeds de brief aan de Romeinen ingericht, zoals geen andere zendbrief, op een wijze die het gehele gebied van de apostolische leer omvat en een samenhangend geheel vormt.

Wat een heerlijk karakter van een knecht van Christus allen alles te worden, aan ieder die raad en troost voor zijn ziel zoekt, vrije toegang te verlenen, zijn huis en hart te openen voor allen die willen zalig worden! Het is niet goed als van een prediker moet worden gezegd: het kost moeite om tot hem te komen.

31.  Zo  leefde  hij  hier  in  de  hoofdstad  van  het  toenmalige  wereldrijk  en  predikte  het Koninkrijk van God, dat bestaat in gerechtigheid, vrede en blijdschap in de Heilige Geest (Rom. 14: 17) en leerde op de plaats waar de Romeinse keizer zich liet noemen met de titel van heer, alsof hij goddelijke verering voor zich wilde (hoofdstuk 25: 26), van de Heere Jezus, als degene in wiens naam alle knie zich moet buigen (Fil: 2: 10). Hij deed dit met alle vrijmoedigheid, onverhinderd voor de heidenen (vs. 28), zonder dat de Romeinse overheid dit prediken en leren in enig opzicht in de weg stond, terwijl hij zo tevens tegen de vervolgingen van de Joden te Jeruzalem en de vijandschap van degenen die te Rome waren, beschermd werd (2 Tim. 2: 9). Na verloop van de twee jaar veranderde echter de hele toestand van de apostel (zie Aanm. II. c. Nr. 1 en 2).

Van deze vrijmoedigheid of blijmoedigheid te Rome getuigen ook zijn brieven, die hij daar schreef, die allemaal geuren van de vreugdeolie waarmee de Heere Jezus hem zalfde.

Paulus’  twee  jaren  te  Rome,  de  kroon  van  zijn  apostolische  ambtsbediening:  1)  in  het middelpunt van de heidenwereld plant hij het kruis van Christus, waarvoor alle tempels van de heidenen in het  stof moeten vallen; 2) gebonden naar het  lichaam zorgt  hij in trouwe herderlijke liefde ook voor zijn verwijderde gemeenten; 3) wachtend op de roepstem van zijn Heere, maakt hij zich gereed om de arbeid van zijn leven met zijn bloed te bezegelen.

Paulus, een gevangene te Rome, heden evengoed als 1800 jaar geleden. Is het ook heden onder  de geestelijke bewindvoerder te Rome een zacht  en aangenaam verblijf, zoals eens onder  de  Romeinse  keizer  gebonden?  1),  Paulus,  de  heraut  van  evangelische  vrijheid  is gebonden aan de keten van menselijke instellingen; 2) Paulus, de prediker van gerechtigheid door geloof is gebonden onder het genot van uiterlijke werkheiligheid; 3) Paulus, de man van apostolische armoede en ootmoed is gebonden naast de glans en de pronk van pauselijke wereldheerschappij.

Met de levendigste en meest verschillende trekken heeft het boek "de Handelingen van de apostelen" door zijn verhaal voor ogen gesteld hoe de werkzaamheid en persoonlijkheid in haar aantrekkelijkste en innemendste vorm door de openbare macht te Jeruzalem, de stad van God,  bitter  gebaat  en  dodelijk  vervolgd  werd.  Daarentegen  zien  wij  nu  hier  dat,  hoe omvattend  de  verkondiging  en  het  onderwijs  van  de  apostel  in  de  hoofdstad  van  het wereldrijk ook was en met hoeveel vastheid en blijmoedigheid die ook plaats had, haar toch geen hindernis in de  weg  werd gesteld. De oorspronkelijke verhouding van Jeruzalem en Rome tegenover  het  rijk  van God is dus geheel omgekeerd,  de kerk  van  Christus heeft Jeruzalem verlaten om zich naar Rome te verplaatsen; de "Handelingen van de apostelen" is dus  werkelijk  gekomen  bij  het  doel  in  hoofdstuk  1:  8  aangegeven  en  kan  nu  worden afgesloten.

Eenvoudig maar statig besluit de schrijver zijn tweede boek ongeveer in de toon en op de wijze waarop hij ook zijn eerste boek, het evangelie, met een zuiver afgeronde en sierlijk aflopende volzin ten einde brengt. Verplaatste het slot van het evangelie ons naar Jeruzalem, waar de apostelen lovend en dankend  verbleven in afwachting van de beloofde Parakleet (Luk. 24: 53), hier aan het slot van de Handelingen (vs. 30 en 31) bevinden wij ons met

Paulus te Rome, waar hij twee hele jaren in zijn eigen gehuurde woning bleef en allen ontving die tot hem kwamen en hen het koninkrijk van God predikte en leerde van de Heer Jezus met vrijmoedigheid  en  zonder  enige  belemmering.   Hier  eindigt  dan  nu  het  boek  van  de Handelingen (het boek van het leven van Jezus in de hemel, het boek van de werken van de Heilige  Geest  op  aarde),  nadat  het  ons  de  eerste  lijnen  heeft  voorgetrokken  van  een geschiedenis van de kinds- en jongelingsjaren van de gemeente op aarde, die wel nooit anders dan op gebrekkige wijze door schrijvers kon voortgezet worden, aan wie de leiding in alle waarheid  bij  al  hetgeen  zij  voor  de  navolgende  eeuwen  zouden  te  boek  stellen  daartoe voortaan  niet  was  toegezegd.  Er  is  in  deze  gewijde  oorkonden  een  bepaalde  horizon waarbinnen de rechtstreekse openbaringen van de Geest zich beperken. Zoals de apostelen, de Heere nastarend bij Zijn opneming ten hemel, de wolk tussenbeide zagen komen, die Hem wegnam uit hun gezicht, zo is er ook in deze historische mededelingen, aan de gemeente door de Heilige Geest  geschonken,  een  ogenblik  van plotselinge terughouding,  van plotselinge overgang als in de atmosfeer van een geheel andere, in dit opzicht zeker dalende bedeling. Zoals wij in dit boek van de Handelingen een engel uit de hemel door bovennatuurlijke wegen Petrus zagen verlossen en uitleiden uit de gevangenis tot in de straten van Jeruzalem, om hem dan verder aan zijn eigen menselijk verstand  en het  gebruik van de gewone middelen en wegen over te laten, zo laat de Heilige Schrift ons hier opeens als het ware alleen en staakt vanaf nu het rechtstreeks goddelijke van haar onderwijs. Immers moest er, zou de wereld de beschreven boeken van dit gehalte kunnen bevatten, zo’n punt, zo’n ogenblik van overgang zijn. En nu mag na een geschiedverhaal van rechtstreeks goddelijke besturing en ingeving, die nieuwe wereld van enkel menselijke schriften over de verdere geschiedenis van de kerk van Christus op aarde, nu reeds sedert bijna achttien eeuwen gevolgd, nu mogen de legenden van Rome  of  de  gissingen  op  de  uitkomsten  van  de  wetenschap,  tot  overstelpens  toe  het eenvoudig maar kristal zuiver woord van Lukas vervangen, wij hebben hier in deze door God gegeven oorkonden een vaste grond voor onze voeten, die wel voor een tijd overdekt, maar nooit  of nimmer  weggespoeld  kan  worden.  Wij hebben  daarbij in  die  latere  boeken  van menselijke oorsprong, de onbedriegelijke bewijzen van het hemelsbreed onderscheid tussen de uitkomsten ook van de vlijtigste nasporingen en de gave van een goddelijke mededeling. Wij bezitten juist in die tot in het oneindige en in het ongerijmde vermenigvuldigde legenden van menselijke dichting of bijgeloof, de tastbare kentekenen van het onderscheid tussen de ongezonde vrucht van weelderige dichting en de eeuwig frisse soberheid van de zuivere en onvermengde waarheid van boven. Nee, menselijke wetenschap zou evenmin als menselijk bijgeloof zich tevreden hebben kunnen stellen met dat vrije fragmentarische, dat overal het werk van de Heilige Geest karakteriseert. Niet alles wat onze menselijke nieuwsgierigheid of belangstelling  zich  meegedeeld  zou  wensen,  heeft  ons  hier,  evenmin  als  elders,  hogere wijsheid  gegeven.  Geen  eenvoudig  menselijk  schrijver  zou  de  verleiding  hebben  kunnen weerstaan om in dat boek van de apostelgeschiedenis ons ook nog al de verdere lotgevallen, de geloofsdaden, de laatste woorden, het sterven, op z’n minst van de moeder van de Heere, van heel het twaalftal van de apostelen, van de broeders van de Heere te beschrijven. Of zou aan Lukas niets meer bekend geweest zijn van dat alles, behalve het zeer belangrijke, maar weinige, dat hij ons daarvan geeft in zijn tweede boek aan Theophilus? Latere oningewijde schrijvers hebben het, als zij het niet wisten, (de geschiedenis van de eerste tijden getuigt er reeds van!) uit hun vrome gissing of verbeelding aangevuld. Maar juist hun soberheid, hun terughouding kenmerkt in onze Heilige Schriften, de mannen geleid en gewijd door die God zelf, die ook in het werk van zijn schepping zijn rijkdom tegelijk openbaart en verbergt in wijze spaarzaamheid.

De apostolische kerk bij al haar heerlijkheid staat tot de volkomen geworden kerk van God toch slechts als de bloei tot de vrucht, als de gedaante van de vernedering van onze Heere tot

Zijn verhoging, als het leven van het geloof tot het leven in aanschouwen. Ja, als het schone paradijs in het begin (Gen. 2) tot de nieuwe aarde aan het einde (Openbaring 21 en 22 De tijd van de apostelen is het kind in Christus, maar is niet de man in Christus (Efeziers 4: 13) heel iets anders? Tussen de tijd van het kind en de man ligt de tijd van de jongeling; zijn eer is het de boze te overwinnen (1 Joh. 2: 13vv.) en tot deze overwinning voert slechts hete, moeilijke, gevaarlijke strijd. Paulus voorzegt die in zijn afscheidsrede te Milete (hoofdstuk 20: 29vv.). Die strijd is gekomen en nog niet volstreden; een nauwkeurige geschiedenis van die strijd bevat het laatste boek van de Bijbel, maar in profetische aankondigingen, die ons pas aan het einde geheel duidelijk zullen zijn en de volle troost zullen geven dat de hele kerkgeschiedenis onder de nauwkeurigste hoede van haar opperste Herder heeft gestaan. Dan zullen wij zeker vele delen van die geschiedenis anders kunnen waarderen dan nu; dan zal ons duidelijk zijn wat voor het rijk van God daaruit werkelijk het gewichtigste is geweest; maar dan is ook de tijd gekomen om met de griffel van de Heilige Geest het tweede deel van de kerkgeschiedenis te  schrijven,  een  waardige  tegenhanger  voor  het  eerste  deel  daarvan,  dat  wij  in  de Handelingen van de apostelen hebben. Voor dat werk zullen de duizend jaren in Openbaring 20: 4-6 wel stof genoeg geven.

Wij hebben nu nog verschillende zaken te behandelen. Ten eerste moeten wij over de twee jaren van Paulus’ gevangenschap te Rome spreken en in het bijzonder over de brieven die volgens de omstandigheden van hun vervaardiging daar zullen geschreven zijn. Vervolgens zullen  wij moeten  nagaan  of op  deze  gevangenschap  een  vrijspreken  en  loslaten  van  de apostel,  of diens marteldood  gevolgd is en van Rome weer  een  blik  moeten werpen op Jeruzalem om de verdere ontwikkeling van de christelijke gemeente daar, waarop wij reeds in de aanmerkingen bij hoofdstuk 25: 5 onze aandacht vestigden, verder na te gaan en ons in het bijzonder het lot van het Joodse volk tot aan de eindcatastrofe, de verwoesting van de tempel en de Heilige stad, voor te stellen. Dit is echter een zo rijke stof dat wij er de voorkeur aan moeten geven die in een bijzonder aanhangsel te behandelen, waarheen wij reeds meermalen hebben verwezen en dat aan het einde van de Synopsis achter dit boek zal worden geplaatst.

Wij  moeten  ons  hier  ertoe  beperken  in  enkele  stellingen,  als  in  een  toevoegsel  aan  de uiteenzettingen in dat aanhangsel de bovengenoemde punten aan te roeren. De brieven, die in de gevangenschap geschreven zijn, zijn de volgende vijf: 2 brieven aan Timotheus, aan de Efeziërs, aan Filemon, aan de Kolossensen en aan de Filippensen. Daarvan zijn de eerste en tweede brief en desgelijks later de derde en vierde uit dezelfde tijd; alle vier vallen nog in het jaar 61; de beide eerste in de zomer, de beide anderen in de herfst van het genoemde jaar; de brief aan de Filippensen daarentegen behoort reeds tot het einde van het jaar 62, aangezien de apostel daarin van de grote gevolgen van zijn prediking te Rome spreekt. Waarom wij de tweede brief aan Timotheus niet, zoals andere schriftverklaarders doen, na de tijd van de twee jaren in vs. 30v. vermeld plaatsen, zodat zij pas zou zijn vervaardigd toen het proces van Paulus reeds voor de Romeinse keizer was begonnen, hebben wij in de aanmerkingen bij hoofdstuk 25: 8 en 11 reeds aangeduid. De uitleg van de brief zal aantonen hoe nauw die met de brief aan de Efeziërs samenhangt. Wat verder het einde van de gevangenschap te Rome aangaat, in hoofdstuk 20: 27 werd aangewezen waarom het aannemen van een bevrijding uit deze gevangenschap en die van een tweede, waarin de apostel dan de marteldood zou hebben geleden, als geheel onaannemelijk voorkomt. Het aannemen van een tweede gevangenschap, schrijft Schaff, berust op zeer zwakke gronden en is niet zozeer uit betrouwbare, historische traditie, als uit het streven voortgekomen, aan de ene zijde om de werkkring van de apostel zo ver mogelijk uit te breiden, aan de andere zijde om zekere moeilijkheden weg te nemen, die de verklaring van de pastoraalbrieven en in het bijzonder van de tweede brief aan Timotheus veroorzaakt. Dit zijn echter moeilijkheden die op bevredigende wijze zonder deze hypothese

en  de  daarmee  verbonden  ongewettigde  combinaties  kunnen  worden  opgelost.  Wat  de omstandigheden te Jeruzalem aangaat, moesten wij bij hoofdstuk 25: 8 onze bevreemding uitspreken waarom de leden van de christelijke gemeente daar, die Paulus bij het verhoor voor Festus hadden moeten terzijde staan en zijn onschuld door hun getuigenis hadden moeten bevestigen, zich in het geheel om zijn lot niet bekommerden. Zoals nu daardoor duidelijk wordt dat de Judaïstische geest bij de gemeente is doorgedrongen en daaraan schuld heeft, zo hebben wij ook bij hoofdstuk 25: 5 ("Ac 25: 5 er ons reeds op voorbereid dat het met de gemeente  een  zeer  bedenkelijke  wending  zou  nemen.  Het  was  zeer  gevaarlijk  voor  de christenen  als  de  ongelovige  Joden  en  Farizeeërs  zich  met  hen  zouden  proberen  te verbroederen,  nog  sterker  bij hen begonnen aan te dringen en hen in verzoeking  zouden brengen om voor heel het  Jodendom te kiezen en het geloof in Christus te verloochenen, hetgeen dan ook werkelijk na het ombrengen van Jakobus II met Pasen 62 heeft plaatsgehad. Thans moeten wij ook spreken over de brief aan de Hebreeën, die, naar wij menen, na de marteldood van Paulus ongeveer in de zomer van het jaar 63 uit Beneden Italië door Lukas is geschreven. Vooral blijkt uit de voorafschaduwende geschiedenissen, waarop de christenen in hoofdstuk 11 worden gewezen, in welke toestand zij zich toen bevonden, want dat zijn geen voorbeelden van geloof in het algemeen, maar zij zijn zo gekozen en in zulke bewoordingen meegedeeld dat zich in elk van die de bijzondere toestand van de Hebreeën afspiegelt en een daad van geloof in een beproeving van geheel gelijke aard voorkomt. Als dan in vs. 4 de vervaardiger schrijft: "door het geloof heeft Abel een meerdere offerande aan God geofferd, " dan geeft hij daarmee te kennen dat Israël op Kaïns wijze tegen de ware kerk handelt, de godsdienst van de gemeente wordt echter door God aangezien, terwijl Hij op de Joodse cultus evenmin als op Kaïns offer met welgevallen kan neerzien. Als hij daarop in vs. 5 op Henoch wijst, die de zondvloed voorzegd heeft, maar voordat die kwam, werd weggenomen, dan heeft dit betrekking op het feit dat ook de gemeente van Christus uit het geslacht van de Joden zal worden uitgeleid en niet met hen in hetzelfde oordeel zal vallen. Nog meer bepaald blijkt dit uit hetgeen in vs. 7 van de redding van Noach en zijn huis door de ark wordt gezegd. De gelovigen uit de Joden moeten nu ook volgens vs. 8-10 gelijk worden aan hun stamvader Abraham, die niet weigerde uit het huis van zijn vader weg te gaan en het hem nog onbekende land tot het  verblijf van zijn vreemdelingschap te kiezen en zich aan de toekomst vast te houden. Is dan de christelijke gemeente in vergelijking met het volk van de Joden zeer klein in getal en lijkt zij in haar hele toestand kinderloos en zonder toekomst, dan hoeft zij slechts volgens vs. 11v. aan Sara te denken om zich te troosten met een latere overvloedige groei. Wacht   haar   ook   volgens   vs.   13v.   het   verlies   van   het   vroegere   vaderland   en   de vreemdelingschap op aarde, dan toont  zij, juist  door die overeenstemming met  de heilige aartsvaders, het echte volk van God te zijn. Nu, zo wil de briefschrijver de gemeente in vs. 17v. leren dat God van u het gemis eist van het dierbaarste dat gij had; uw volk, de heilige tempel en de godsdienst, die een goddelijke instelling en belofte hebben, moet gij opgeven. Maar doe het alleen door het geloof waardoor Abraham ook bereid was zijn zoon Izaak op te offeren, dan zult gij alles, als opgewekt uit de dood, weer in verheerlijkte gedaante ontvangen. Gij zijt inderdaad de gezegenden van de Heere, die de zegen van Abraham tot de volgende geslachten moeten overbrengen, net als Izaak tot zijn beide zonen en Jakob tot de twee zonen van Jozef (vs. 20v.). Hebben noch Jozef noch Mozes door de aardse heerlijkheid, die zij in Egypte konden hebben, zich laten verblinden, maar het beloofde land, de verkiezing van hun volk en de beloning van God vast  in het  oog gehouden, doet  dan in uw positie evenzo. Hebben  de  ouders  van  Mozes  het  door  de  Heere  geschonken,  zo  mooie  knaapje  niet overgegeven,  maar  het  in  het  verborgene  bewaard  tegen  het  gebod  van  de  koning,  dan verraadt ook gij niet wat u als een heerlijk geschenk, rijk in beloften is gegeven en vreest voor het gebod van de tegenwoordige machten niet zo zeer dat gij daarnaar zoudt handelen (vs. 22-26). Op die wijze past de schrijver in vs. 27vv. ook de verdere geschiedenis van Israël van

de uitvoering van het volk uit Egypte, van de viering van het pascha, van het doorgaan door de Rode zee,  van de inneming  van  Jericho,  van het  geloof van Rachab,  waarmee zij de verspieders  opnam  en  van  de  helden  uit  de  tijd  van  de  richters,  koningen,  profeten  en Makkabeeën toe met het oog op de uittocht die hen wachtte, op de christelijke cultus, of hun redding uit de stad die het verder tegemoet ging en die tot een nieuw Egypte is geworden (Openbaring 11: 8). Zij wonen te midden van een volk, dat voor de straf rijp geworden is, daarom moeten zij daarvan, al bestaat het ook uit broeders naar het vlees, eerst met hun hart van hen scheiden en zich plaatsen aan de zijde van de boden van God, die tot hen komen, om het naderend onweer van het oordeel te verkondigen. Met hen moeten zij gemene zaak maken als nu Jericho’s muren zullen vallen door de kracht van de roeping, die aan de gemeente van het Nieuwe Testament is gegeven (MATTHEUS. 21: 21). Dit moeten zij doen, opdat zij niet met  de  ongelovigen  worden  verdorven.  Hun  strijd  is  dezelfde,  die  al die  helden  hebben gestreden. Ja, in hen moet alles wat de ouden slechts als in een voorbeeld met alle krachten hebben nagejaagd en met opoffering van zichzelf, tot zijn eigenlijk doel en tot volmaking komen. Het is opmerkelijk dat van de drie eerste evangelisten juist Lukas degene is die aan de voorzegging van Christus omtrent de ondergang van Jeruzalem op de ondubbelzinnigste en meest bepaalde wijze de vorm geeft voor de aanwijzing voor de christelijke gemeente daar, wat  zij dadelijk  bij het  begin  van  de  belegering  van  de  stad  moest  doen,  terwijl hij de apocalyptische vorm waarin die voorzegging bij MATTHEUS. 24: 15vv. optreedt en daarmee tevens op de gebeurtenissen van de laatste tijd slaat, geheel van haar wegneemt en uitsluitend het oog vestigt op het gericht over Israël (Luk. 21: 20vv.). Hij had, verlicht door de Heilige Geest, begrepen welke verhouding het woord van de Heere moest hebben tot de tijd waarin hij zijn evangelie schreef, om hen voor wie het in de eerste plaats en reeds toen voor de onmiddellijk nabij zijnde toekomst gold, Gods wil duidelijk en helder te doen zien. Van de overige brieven waarover wij hier nog niet spraken, dateert de brief van Petrus ongeveer uit dezelfde tijd als de tweede brief van Paulus aan Timotheus en de brief aan de Efeziërs. De brief van Judas, ongeveer in dezelfde tijd als die aan de Filippensen geschreven, geeft dan voor de tweede brief van Petrus, die een jaar later geschreven is, de grondstellingen, zoals dat uit de nauwe verwantschap van de beide brieven blijkt. De Openbaring van Johannes plaatsen wij, wat haar vervaardiging betreft, in het jaar waarmee werkelijk het oordeel over Jeruzalem en het Joodse volk begon en wel in het bijzonder op 19 oktober van het jaar 66 n. Chr., toen ook de vlucht van de christelijke gemeente naar Pella plaats vond. De bijbelse grond daarvoor hebben wij deels in Ezechiël. 24: 1vv., deels in het woord van Christus (MATTHEUS. 24: 20) gevonden, zonder dat wij de zaak hier nog eens nader zouden behoeven aan te wijzen. De drie brieven van Johannes zijn enige tijd later, nog gedurende de tijd van de verbanning van de apostel  op  Patmos  en  gedurende  het  voeren  van  de  Joodse  oorlog  door  Vespasianus geschreven. (Zie Aanm. II. p. 3).

SLOTWOORD OP DE HANDELINGEN VAN DE APOSTELEN

Met ons slotwoord op het evangelie van Lukas waren wij gekomen tot het punt dat tegen het einde van Paulus’ tweejarige gevangenschap de schrijver van het evangelie zich niet meer bevond bij de apostel te Rome, maar ergens anders. Wij hadden voor het Slotwoord op de Handelingen van de Apostelen als eerste vraag ter beantwoording bespaard, waar Lukas in die tijd zich ophield en wat hij daar had verricht. Intussen hebben wij dit echter ook besproken in het tweede aanhangsel onder b. Nr. 3 en c. Nr. 4. Volgens de uiteenzettingen, daar gegeven, begaf Lukas zich omstreeks de herfst van het jaar 62 eerst naar de broeders te Puteoli en dan verder naar Regium in Beneden Italië (hoofdst. 28: 13v.), omdat de apostel niet wilde dat hij mede zou worden gewikkeld in het proces dat hen wachtte, maar men hen voor een dubbel werk in het belang van de kerk meer nodig had. Dat werk is de verzorging van de christelijke

gemeente te Jeruzalem, die van haar apostel Jakobus II beroofd is en nu in grote verzoeking is. Deze moet geestelijke zorg hebben en nadrukkelijk onderricht door een apostolisch man, die met haar bekend is en haar vertrouwen geniet. Aan de andere zijde moet hij de apostel Johannes, die te Antiochië in Syrië gestationeerd is, tot een verhuizen naar Efeze proberen te bewegen, omdat dit het middelpunt is van de Oosterse en Westerse, van de Aziatische en Europese christenen en waarvoor Timotheus, zelfs als hij daar had kunnen zijn, toch niet voldoende zou zijn geweest. Wij hebben er reeds eerder op gewezen hoe Lukas te Puteoli en Regium de brief aan de Hebreeën in 6: 1 schreef. Op de laatste plaats bevond hij zich zeker als gast bij Theofilus Lu 1: 4; opnieuw bevonden zich bij hem de "broeders uit Italië, " van wie hij de groeten overbrengt (Hebr. 13: 24), waaronder wij zeker wel de christenen moeten verstaan die uit Rome en Puteoli zijn gekomen en die hem bericht gaven van de uitslag van het proces van Paulus en van de wedervrijlating van Timotheus (Hebr. 13: 23). Samen met deze laatste kwam  hij later  te Jeruzalem en reisde hij vandaar  verder  naar  Antiochië tot Johannes, die hij vervolgens enige later tijd naar Efeze vergezelde, vanwaar hij omstreeks de eerste helft van het jaar 64 zijn evangelie liet uitgaan. Spoedig keerde hij echter, zo hebben wij op de bovengenoemde plaats onze combinatie gemaakt, met achterlaten van Timotheus bij Johannes te Efeze, naar Antiochië terug en schreef hij de Handelingen van de Apostelen tot aan het einde van het jaar 65. Men zou om de klank van de woorden, zoals in Luk. 21: 20 de eschatologische rede van Christus is weergegeven: "Wanneer gij zien zult dat Jeruzalem door legerkampen omsingeld wordt,  weet dan dat haar verwoesting nabij gekomen is, " terwijl daarentegen in MATTHEUS. 24: 15 en Mark. 13: 14 staat: "wanneer gij dan zult zien de gruwel van de verwoesting, waarvan door de profeet Daniël gesproken is, staande waar het niet behoort, " ertoe kunnen komen om de vervaardiging van het Lukas-evangelie pas na de tijd van de belegering van de stad door Cestius Gallus, d. i. na oktober van het jaar 66 n. Chr. (Aanm.  II.  d.  Nr.  4)  te  verplaatsen,  alsof  de  schrijver  vanuit  het  standpunt  van  de geschiedkundige vervulling de uitspraak van Christus die vorm gegeven had in plaats van de oorspronkelijke profetische of apocalyptische. Dit is echter zo geheel ten onrechte, dat wij integendeel moeten beweren dat voor Lukas die opvatting reeds vast stond en daarom was hij nu  ook  in  staat,  toen  de  geschiedkundige  vervulling  daarvan  plaats  had,  de  christelijke gemeente te Jeruzalem tot vluchten te bewegen en haar bij haar redding behulpzaam te zijn (Aanm. II. d. Nr. 5 en 6). De Geest van God hield hem uitsluitend vast bij die betekenis, die de rede van de Heere voor de ramp van Jeruzalem heeft en gaf hem nu ook op grond van nadere   uitspraken  van  Christus   een   vorm  van  woorden  aan  de   hand   die   daarmee overeenstemde. Dit geschiedde om de eigenaardige roeping die Lukas voor de gemeente, die de leiding van een apostolisch man zozeer nodig had, ontvangen had. Na het volbrengen van deze roeping heeft hij zeker korte tijd daarna de wereld verlaten en zal de verwoesting van Jeruzalem in het jaar 70 wel nauwelijks hebben beleefd (Aanm. II. f. 2).

Wij gingen aan de hand van Lukas in dit boek van de Handelingen binnen het korte bestek van  weinig  bladzijden  een  lange  en  rijkbebouwde  weg.  Van  Jeruzalem  naar  Rome!  Een wereld van denkbeelden, van openbaring, wenken, leringen, leidingen van God ligt in, ligt tussen deze twee namen. Jeruzalem! Wij zagen bij het naderen van de ondergang van de veroordeelde tempelstad, de moedergemeente van het Nieuwe Verbond aldaar gevestigd door de Heilige Geest, uitgebreid naar al de streken van de hemel door de prediking, besproeid en vruchtbaar gemaakt door het bloed van de martelaren, getuige van de strijd en het lijden van de apostel van de volken voor de vrijheid van het evangelie tot op haar eigen bodem. Rome! Wij zagen het evangelie nu ook eindelijk door en met de persoon zelf van Paulus over Syrië, Cilicië,   Klein-Azië,   Macedonië,   Griekenland,   Malta,   Sicilië,   in  de   hoofdstad   van  de toenmalige wereldmonarchie gebracht. En ook die zal lange tijd een moedergemeente zijn. Maar ook het nieuwe christelijke Rome, net als eertijds het oude Jeruzalem, of het heidense

Rome, moest eenmaal ook zelf enkel boeien, martelingen, doodvonnissen voor de prediking van het evangelie van Petrus en Paulus over hebben! Daarom zal ook dat Rome, als eertijds Jeruzalem, vallen. En zoals het woord van de historie uit het boek van de Handelingen ons toeroept: "Van Jeruzalem naar Rome! " zo roept ons nu het woord van de profetie voor de einden van de eeuwen, omgekeerd toe: "Van Rome naar Jeruzalem! " (Openbaring 21:10-27)

Het is zo’n eenvoudig boek, dat boek van de Handelingen van de Apostelen, zo dacht ik eens. Een andere keer dacht ik, toen ik over dat boek moest prediken, ik zou niet weten wat er zou kunnen worden toegevoegd, als de tekst gelezen was. En toen ik eens hoorde zeggen: als men zo predikte als Petrus op Pinksteren, dan zou met zo’n prediking niemand tevreden zijn en strenge  beoordelaars  zouden  hun  afkeurend  oordeel eronder  plaatsen,  toen  ik  zo  hoorde spreken, zei ik dat na en ik heb het dikwijls gedaan. Maar grote God, vergeef mij mijn zonde! Mijn ogen werden toegehouden, zodat ik niet kon zien wat een paradijs dit boek bevat en welke mensen onder  die bomen wandelen,  welke woorden in dat  bos klinken.  Ja,  het  is eenvoudig, maar wat een wonderbare eenvoud is het, als de Geest van de Heere Heere voor onze ogen en oren de apostelen in alle waarheid, in alle kracht, in alle geduld en tot eeuwige heerlijkheid leidt! Ik zie, ik zie, ik sta verwonderd over de lente van de kerk en ik beweer dat geen boek van de Schrift buiten de Psalmen zo van Pinksterdauw en zegen van God drupt, als de Handelingen van de Apostelen. Ik kan het begrijpen dat de woorden van de apostelen ontzetting, verwondering, twijfelmoedigheid, spot konden opwekken, maar dit begreep ik niet meer, dat het Pinksterboek, de Handelingen van de Apostelen, iemand koud en onbewogen kan laten.

31. Als het echter zo is dat onze zaligheid en toekomstige heerlijkheid zo goed verzekerd en vast gegrond is in het onomstotelijk raadsbesluit van de liefde van God in onze Heere Jezus Christus,  wat  zullen  wij dan  tot  deze  dingen  zeggen,  welk  eindbesluit  zullen  wij daaruit trekken? a) Als God, zoals ik zo-even in vs. 29 en 30 heb aangewezen, voor ons is, wie zal tegen ons zijn, wiens macht en vijandschap tegen ons zou zo groot  zijn dat zij God zou kunnen overwinnen en ons in onze zaligheid zou kunnen hinderen, die Hij toch vast bepaald heeft?

a) Num. 14: 8.

Welke aanmerkingen behoren wij hierop te maken en welke uitwerkingen behoren zij op onze harten te hebben? Zeker om ons standvastig en onbeweeglijk te maken, altijd overvloedig zijnde in het werk van de Heere, niettegenstaande al de verdrukkingen en vervolgingen, die ons  mogen  overkomen.  Want  als  de  eeuwige  en  almachtige  God  zulke  grote  dingen aangaande ons voorgenomen heeft en Hij de oogmerken van Zijn wijsheid en goedheid zeker zal volvoeren, wat zal onze zaligheid kunnen verhinderen, of ons verderf veroorzaken?

31. Als het echter zo is dat onze zaligheid en toekomstige heerlijkheid zo goed verzekerd en vast gegrond is in het onomstotelijk raadsbesluit van de liefde van God in onze Heere Jezus Christus,  wat  zullen  wij dan  tot  deze  dingen  zeggen,  welk  eindbesluit  zullen  wij daaruit trekken? a) Als God, zoals ik zo-even in vs. 29 en 30 heb aangewezen, voor ons is, wie zal tegen ons zijn, wiens macht en vijandschap tegen ons zou zo groot zijn dat zij God zou kunnen overwinnen en ons in onze zaligheid zou kunnen hinderen, die Hij toch vast bepaald heeft?

a) Num. 14: 8.

Welke aanmerkingen behoren wij hierop te maken en welke uitwerkingen behoren zij op onze harten te hebben? Zeker om ons standvastig en onbeweeglijk te maken, altijd overvloedig zijnde in het werk van de Heere, niettegenstaande al de verdrukkingen en vervolgingen, die ons  mogen  overkomen.  Want  als  de  eeuwige  en  almachtige  God  zulke  grote  dingen aangaande ons voorgenomen heeft en Hij de oogmerken van Zijn wijsheid en goedheid zeker zal volvoeren, wat zal onze zaligheid kunnen verhinderen, of ons verderf veroorzaken?

32. Die ook de dierbaarste kroon van Zijn hart a), Zijn eigen Zoon, niet gespaard heeft, maar heeft Hem voor ons allen in ellende, armoede, pijn, smaad en dood overgegeven, hoe zal Hij ons ook niet het mindere doen en met Hem, die Hij ons reeds heeft geschonken, niet alle dingen, al Zijn genadegoederen, Zijn eeuwig heil, - zaligheid en heerlijkheid schenken?

a) Gen. 22: 12, Jes. 53: 5. Joh. 3: 16.

Stel u voor dat u zo’n dierbare eigen zoon had, dan zult u de grootheid van de liefdedaden van God wel als wonderbaar erkennen. Als u een zoon had, die zowel uw eigen lichamelijke zoon als ook uw enige was een verstandige, wijze, kloeke, vrome, goede en u allerdierbaarste zoon; en toch spaarde u hem niet om een ellendige vreemde, die nog daarenboven tegen u had misdaan; u zond die Zoon en liet hem gaan en zelfs de dood ondervinden, opdat die knecht verlost werd. Zou u wel de ondankbaarheid van zo’n knecht als hij zo’n grote liefde, als u en uw zoon voor hem gevoeld en bewezen had, niet wilde erkennen maar verachtte, stil laten gaan en daarbij geduldig stilzwijgen? Hoeveel temeer moet u dat dan bedenken omtrent God en de Zoon van God.

Heeft  Hij  Zijn  eigen  Zoon  geschonken,  ja,  niet  alleen  geschonken,  maar  ter  slachting overgegeven, waarom bent u dan nog in twijfel over enig goed, nadat u de Heere des huizes heeft ontvangen? Waarom bent u bezorgd voor uw leven, terwijl u de Heere van uw leven bezit? Die ons het grootste heeft gegeven, als wij nog vijanden waren, hoe zou Hij ons het mindere onthouden, nadat wij Zijn vrienden geworden zijn?

Paulus zinspeelt hier op Gen. 22: 12-16 Abrahams overgave aan God was zo volkomen, dat hij het liefste wat hij op aarde had, de zoon, waarop de belofte rustte, aan God overgaf, waarvoor God betuigde dat Hij nu wist dat Abraham God vreesde. Deze grootste overgave van de vader aller gelovigen was een voorbeeld van de nog grotere opoffering van de juiste Vader van al wat kinderen heet, voor Zijn mensen. Hij spaarde Zijn eigen Zoon niet, maar gaf Hem over in ellende en dood en alle zondestraffen van de mensen en schonk Hem geheel en al ten eigendom. De Hem gelijke, eeuwige Zoon, het liefste wat Hij had, gaf Hij hen en in deze volledige overgave van Zijn gehele wezen hield Hij niets achter wat Hij niet gegeven heeft; daarom heeft Hij in Hem ons alles gegeven. (V.).

Waarom zou Hij het niet? Zou men kunnen denken dat Hij het grotere zou doen en niet het mindere? Dat Hij zo’n grote gave aan ons zou geven, terwijl wij Zijn vijanden waren en ons elke goede gave weigeren, nu wij door Hem vrienden en kinderen zijn? Zo mogen wij door het geloof bewijzen aanvoeren tegen onze angsten, dat wij het zullen verliezen. Hij, die voor ons een kroon en een koninkrijk heeft bereid, zal zeker aan ons geven wat wij nodig hebben op  de weg daarheen.  Hij,  die ons heeft  bestemd tot  de erfenis van de kinderen,  als  wij gekomen zijn tot  de daartoe bepaalde tijd, zal ons het  nodige  niet  laten ontbreken in de tussentijd.

33. Hij zal dat zeker doen, want wie zou het kunnen verhinderen, of wie zal beschuldiging inbrengen tegen de van eeuwigheid tot zaligheid uitverkorenen van God, over enige zonde, die zij nog ten gevolge van de zwakheid van het vlees plegen, terwijl hun hart en hun liefde toch God en Christus toebehoren? a) God is het, die de geliefden en begenadigden omwille van Zijn Zoon van alle schuld en straf vrijspreekt en hen volkomen rechtvaardig en heilig maakt.

a) Jes. 50: 8.

34. Wie is het die verdoemt? Wie zou het zo ver kunnen brengen dat God hen in het gericht veroordeelde. En wat Christus aangaat 1), zie, Hij is het en staat aan onze zijde, als die om onze zonden gestorven is, ja wat meer is, die ook opgewekt is tot onze rechtvaardigmaking en die ook als de almachtige Bestuurder, aan wie alle macht is gegeven in hemel en op aarde, ter rechterhand van God is 2), waar Hij aan de zijnen alles kan doen, wat Zijn liefde hen doen wil;  die  ook  nog  daarenboven  voor  ons  bidt.  Hij  treedt  daar  met  Zijn  hogepriesterlijke voorbede  in,  waardoor  Hij  op  grond  van  Zijn  heilige  verdiensten  ons  ten  allen  tijde  de bescherming en genade van de Vader verleent (Hebr. 7: 25; 9: 24. 1 Joh. 2: 1. 3).

1) De uitleggers zijn het hier niet eens over de interpunctie. De meeste ouderen nemen aan, dat: "Christus is het, die gestorven is", het antwoord zou zijn op de vraag: "Wie is het, die verdoemt?  "  Tegen  deze  opvatting  zijn  echter  zeer  belangrijke  bedenkingen.  Ten  eerste behoort het "rechtvaardig maken" en de tegenstelling, "verdoemen", zoals duidelijk uit de zin blijkt, bij elkaar en mogen dus niet worden gescheiden. Ook zou Paulus, als hij de gedachte had gehad, zeker geschreven hebben evenals: "Wie zal beschuldiging inbrengen? " zo ook: "Wie zal verdoemen? " maar in de grondtekst staat woordelijk: "Wie is de verdoemende? " Verder wordt Christus in vs. 34 niet als Rechter, zoals met het: "Wie is het, die verdoemt? " overeenkomen zou, maar als Verlosser en Voorspraak voorgesteld. Verder spreekt het vanzelf dat als God tegenover enige aanklacht de Zijnen rechtvaardigt, ook geen verdoemen mogelijk is. Zo’n nieuwe, op zichzelf staande vraag: "Wie zal verdoemen? " zou dan zonder zin zijn. Eindelijk wordt in de hele samenhang niet gesproken van het jongste gericht, door Christus te houden. Door onze opvatting, die reeds bij de Griekse vaders wordt gevonden, wint de gehele plaats in inwendige harmonie en in diepte van zin.

2) Hij, die eens door de mensen veracht en verworpen werd, bekleedt nu de eerste plaats van een beminde en geëerde Zoon. De rechterhand van God is de plaats van majesteit en gunst. Jezus is de vertegenwoordiger van Zijn volk. Toen Hij voor hen stierf hadden zij vrede, toen Hij voor hen opstond hadden zij vrijheid, toen Hij voor hen neerzat ter rechterhand van de Vader, waren zij in eer en waardigheid. De verhoging en de hemelvaart van Christus is de verhoging, de aanneming, de verheerlijking van al Zijn volk, want Hij is hun Hoofd, hun vertegenwoordiger. Dit zitten ter rechterhand van God is dus te beschouwen als de aanneming van  de  persoon  van  de  Borg,  de  aanneming  van  de  Vertegenwoordiger  en  daarom  de aanneming van ons allen. O Christen, zie hier uw zekere verlossing van de veroordeling. Wie is het, die verdoemt, wie zal hen veroordelen, die in Christus ter rechterhand van God zijn? De rechterhand is de plaats van de macht. Christus zittend ter rechterhand van God heeft alle macht in hemel en op aarde. Wie zal strijden tegen het volk, dat zo’n macht heeft en Zijn aanneming. O mijn ziel, wat kan u doen vrezen, omdat de Almacht uw bondgenoot is? Als het schild van de Almachtige u dekt, welk zwaard kan u dan treffen? Wees gerust! Als Jezus uw Koning is, die uw vijanden onder Zijn voeten heeft vermorzeld en de zonde, dood en hel door Hem teniet  zijn  gedaan  en  u  door  Hem wordt  vertegenwoordigd,  dan  kunt  u  met  geen mogelijkheid ten onder worden gebracht.

Ja Jezus’ grote kracht Doet al Zijn haters vluchten; Het Lam in Zijnen toorn, Is als een Leeuw te duchten.

Belaagt  mij ook  de  hel,  Zo  zal ik  toch  niet  vrezen;  Ik  zal  door  Jezus  bloed  Meer  dan overwinnaar wezen.

3) De voorbede is volgens Lev. 16: 17 v. Exod. 28: 29 de hogepriester opgedragen, als een bijzondere  priesterlijke  dienst.  Christus  heeft  het  voorbidden  reeds  in  de  staat  van  Zijn vernedering volbracht, maar zo, dat hierbij de Godheid met een krachtig licht te voorschijn trad, in de grote voorbede in Johannes 17 en in het gebed voor degenen, die Hem kruisigden (Jes. 53: 12. Hebr. 5: 7). Bovendien wordt het Zich in de bres stellen voor de zijnen aan de rechterhand van God over Christus geleerd in Hebr. 7: 27. Joh. 11: 22, 42; 14: 16 Zijn voorbede zal eeuwig voortduren ook nog na de vervulling van alle beloften (Hebr. 7: 17, 25; 5: 6). Hij bidt echter voor Zijn kerk of gemeente, d. i. voor Zijn uitverkorenen, niet voor de wereld, dat Gods genadegiften mogen worden geschonken, opdat allen in Zijn Kerk, dat wat Hij verworven heeft, zich persoonlijk mogen toe-eigenen. Hij bidt als de Hogepriester, die als Middelaar Zijn eigen bloed heeft gestort. Hij bidt krachtens Zijn eigen bloed en door dat bloed  (Hebr.  12:  24).  Maar  onze  gebeden,  die  in  de  aanneming  van  dat  bloed  van  de verzoening, in Zijn naam opstijgen, worden door deze Hogepriester opgenomen, smelten met Zijn  Hogepriesterlijk  gebed  voor  ons  samen  en  verkrijgen  daardoor  de  zekerheid  van verhoring. Volgens Joh. 17 bidt Hij voor Zijn uitverkorenen, dat zij in de naam van de Vader, d. i. bij die belijdenis bewaard blijven; dat zij in eenheid onder elkaar worden bewaard, dat zij in de wereld met dezelfde vreugde tot overwinning van de wereld vervuld worden, evenals Hij; dat zij voor de duivel bewaard blijven; dat zij door het woord van de waarheid door God geheiligd worden; dat zij tot volkomen en ware eenheid met de Vader en de Zoon komen; dat zij eindelijk daar mogen zijn, waar Hij en de Vader is. Zijn hogepriesterlijke beden omvatten dus het gehele Christelijke leven van de roeping tot aan het bezit van de heerlijkheid en zijn voor de gelovigen daarom een grote borgtocht van hun zeker komen tot het voorgehouden doel. Deze belangrijke leer van de hogepriesterlijke in de plaatstreding moet met beslistheid worden vastgehouden, evenals de Augsburgse confessie in Art. XXI (Heidelb. cat. Vr. 49, Belijdenis des geloofs Art. 26), dat  doet tegenover de Roomse leer van de aanroeping en voorbede van de heilige. Niet alleen de zekerheid van de verhoring van het gelovig gebed, maar ook de bewaring en de duur van de Kerk berust op de voorbede van Christus, zodat, als de in de plaatstreding door Christus een werkelijke is een gehele verwoesting van de Kerk onmogelijk is. Met de voorbede van onze Hogepriester voor ons verenigt zich ook de in de plaatstreding of voorbede van de Heilige Geest voor ons hier op aarde. Door Hem alleen kunnen wij pas zo bidden, dat ons gebed door de Hogepriester in de hemel wordt opgenomen en met Zijn gebed wordt verenigd.

Christus  bidt  voor  ons  als  priester,  Hij  bidt  in  ons  als  ons  hoofd.  Hij  wordt  door  ons aangebeden als onze God. Laat ons dan van beide juiste kennis dragen, van onze stem in Hem en Zijn stem in ons.

Zie, deze is de heerlijkheid, de macht en de kracht van dit eeuwig priesterschap van Christus, als waarin al onze troost gelegen is en wat tot onze zaligheid moet worden gepredikt en geloofd. Die dit in het hart kon sluiten en bewaren, die zou vertroosting en vreugde genoeg hebben en zou zijn gehele leven niet vrezen. Want hier hoort hij dat Christus, Gods Zoon, onze priester wil zijn, niet een uur of een dag; maar Hij is priester van de dag, dat Hij Christus is geworden en begonnen is Zijn lichaam te offeren en nog stelt Hij dat offer de Vader voor en zo bidt Hij zonder ophouden tot aan het einde van de wereld. Wie wil en kan ons schaden,

als wij deze Middelaar en Voorspreker bij God in de hemel hebben? "Als God genadig is, dan volgt ramp op ramp, dan vertoornt de hele wereld. Als ik voor God niet hoef te vrezen, wat vraag ik dan naar van de toorn van de duivel en zijn verschrikkingen? Als Christus, mijn Heer, mij beschermt, welke schade kan mij dan de vijand doen? Als God zelf voor mij strijdt, wie zal mij overwinnen?

35. Wie zal ons dus scheiden en losrukken van de liefde van Christus tot ons, die in ons van eeuwigheid is en duidelijk is bewezen? Wat zou groter en machtiger zijn dan zij, dat zij door iemand of iets zou kunnen worden overwonnen,  of ook maar verzwakt? Verdrukking, of benauwdheid, of vervolging, of honger, of naaktheid, of gevaar, of zwaard? (1 Kor. 4: 11-13; 15: 30 vv. 2 Kor. 4: 8-11; 11: 23-27 4. 8-11).

De  gelovige  wel,  verre  van  gespaard  te  zijn  van  al de  opgenoemde  ellende,  rampen  en benauwdheden, is er juist aan blootgesteld en vooral waren dit de apostelen en bovenal was dat Paulus zelf. Ik zal hem tonen hoeveel hij lijden moet om Mijn naam, had de Heere van hem gezegd tot Ananias en daarmee had de Heere juist de uitverkoren apostel tevens gesteld tot een toonbeeld van lijden omwille van Zijn heerlijke naam. Geen van de apostelen heeft dan ook zoveel geleden als hij, maar ook geen van de apostelen heeft zoveel blijken van liefde gehad van de kant van de Heere. Alleen aan hem verscheen de Heere persoonlijk, temidden van de strijd, die hij te strijden en van het leed, dat hij te lijden had. Immers, de verschijning van de Heere aan Johannes op Patmos, ofschoon ook een bewijs van voorkeur gevende liefde jegens  de  liefste  discipel,  was  niet  zozeer  voor  Johannes  persoonlijk  als  wel  voor  de gemeenten van de Heere. En nu ondervindt ook ieder kind van God dat hoe meer hij lijden moet,  de  Heere  Zich  te  meer  aan  hem openbaart  in  bewijzen  van  liefde,  zodat  ook  het allerergste hem niet scheiden kan van de liefde van de Heere tot hem en van zijn liefde tot de Heere.  De  geschiedenissen van de martelaren leveren hiervan de aandoenlijkste bewijzen. Hun liefde tot de Heere was soms een vlam, die boven de vlam van de brandstapel opsteeg.

Wat heeft Cicero ooit verhevener gezegd, riep de beroemde Erasmus in opgetogenheid uit, toen hij het slot van Rom. 8 had verklaard en de welsprekendste Evangelieprediker van onze eeuw in Frankrijk, de onvergetelijke abt Monod (overl. 1856) getuigde ervan, toen hij op zijn smartelijk ziekbed het zich opnieuw had laten voorlezen: het is de hemel sprekende op aarde. In waarheid, wij zouden iedereen, die enige geschiktheid heeft om over geestelijke dingen te spreken en de goddelijke inspiratie van de gewijde schrijvers betwijfelt, met allen ernst willen bidden in een heilig eenzaam uur dit hoofdstuk van de Schrift te herlezen en hen dan willen vragen of niet de adem van de Heilige Geest hun voelbaar tegenruist uit Evangeliebladen als deze. Geloofsroem heeft men niet ten onrechte het opschrift van heel dit hoofdstuk genoemd, waarin de juichtoon van de verlossing nog hoger stijgt dan de klacht van de ellende, die ons in het  vorige  tegenklonk.  Maar  evenals  de  reiziger  bij  het  bestijgen  van  een  berg  schoner vergezichten ontdekt naarmate hij zich verder van de lage vlakte verwijdert, zo is het of de triomftoon  van  de  apostel  zich  telkens  nog  hoger  verheft  naarmate  al  de  wonderen  en weldaden van de verlossing zich meer voor zijn blikken onthullen. Bij de aanhef was het nog slechts negatief geen verdoemenis meer voor degenen die in Christus zijn, maar tegen het einde zo positief, zo uitgebreid, zo hoog mogelijk: Als God voor ons is, wie zal tegen ons zijn? Het gebed van het zuchtend schepsel eindelijk ten volle verhoord, Gods genaderaad in Christus eindelijk in alles vervuld en zonder beperking alle dingen in de Zoon van de liefde geschonken, die de Vader niet gespaard heeft, maar overgegeven, voorwaar, dat zijn dingen die in geen mensenhart waren opgekomen en die de, bijna zeiden we uitdagende vraag, ten volle rechtvaardigen: Wie zal ons scheiden van de liefde van Christus? Bijna nodeloos is het nog op te merken dat die vraag de uitdrukking van de sterkst mogelijke ontkenning mag heten

en dat daarbij niet aan onze liefde tot Christus, maar omgekeerd aan de liefde van Christus tot al  de  Zijnen  gedacht  wordt.  Die  liefde  van  Christus  wordt  hier  voorgesteld  als  het onverliesbaar deel van de verlosten en op welke grond de apostel haar zo beschouwt, het verband van de tekst  en de aard van de zaak wijst het uit. Die grond kan natuurlijk niet gelegen zijn in de aanhankelijkheid en trouw van de Zijnen; de schapen lopen ieder ogenblik gevaar van de goede Herder te scheiden, zelfs waar zij verlangen bij Hem te blijven. Maar te vaster grond van gerustheid biedt de liefde van Christus zelf, die uit haar aard  een vrije, ongehouden,  eeuwige  liefde  is,  niet  wisselend  als  de  schijngestalten  van  de  maan,  maar onveranderlijk  als  de  luister van de zon, die onveranderlijk aan de hemel blijft  pralen, al stijgen gedurig van deze aarde de dampen en nevelen op die tussen haar en onze ogen zich plaatsen.  Van die liefde kan niets ons scheiden,  omdat  zij de alles vermogende,  de alles omvattende, de tijdelijk alles overwinnende is.

36. Ook de geweldige dood door het  zwaard van het  gericht  kan ons niet  scheiden van Christus en Zijn liefde; ook dit toch zal velen van ons niet worden onthouden. Dat is aan het volk van God onder het Oude Verbond overkomen van de valse broeders, de Edomieten en dit is als ten voorbeeld geschied en in Ps. 44: 23 over het Nieuw-Testamentische volk van God geprofeteerd. Zoals geschreven is naar de Alexandrijnse vertaling: a) want om Uwentwil, o God, worden wij door Uw vijanden, die ons haten om onze verkiezing door U en tevergeefs het loochenen van Uw heilige naam van ons eisen, de hele dag, ieder ogenblik gedood. Nu treft deze dan gene van ons het moordend zwaard van deze onze vijanden. Wij zijn in hun ogen geacht als schapen ter slachting, die alleen aanwezig zijn om geslacht te worden (vv. Ps. 44 Inl.).

a) 1 Kor. 4: 9. 2 Kor. 4: 11.

37. Maar in dit alles wat in vs. 35 is opgeteld en wat nog meer van gevaar en lijden zou kunnen trachten vijandig tussen ons en de liefde van Christus te treden, zijn wij meer dan overwinnaars,  hebben  wij  verreweg  de  overhand.  Wij  blijven  juichende  en  jubelende overwinnaars, omdat wij van de liefde van Christus niet worden gescheiden en wel alleen door Hem, die ons tot in de dood en het graf lief gehad heeft en Zijn almachtige kracht in alle lijden ons ter hulpe geeft, zodat Hij door en in ons overwint.

Daarom is een Christen ook een koning, zodat hij ook een heer is over alles en alle schepselen moeten hem gehoorzaam zijn, maar geestelijk.  Uitwendig kunnen hem leven en goederen ontnomen  worden,  maar  hij werkt  en  doet  wat  hem bevolen  is.  En  al wordt  hem alles ontnomen, zo wordt hij toch altijd weer hersteld en zijn geloof neemt steeds toe en breidt zich uit en vervult zo zijn hart, dat hem noch rijkdom noch armoede bekommeren, treuriger noch vrolijker maken.

Als wij willen begrijpen, wat een goddelijke kracht dat de apostel liet uitspreken, dan moeten wij ons ook herinneren hoe hij sprak als iemand die van het lijden ervaring had, die omwille van zijn Heiland een vloek van de wereld en een voetwis van de mensen was geworden. Wat hij hier zegt van vervolging en honger en naaktheid en zwaard, dat juist had hij ondervonden. En die daarbij als getuchtigd en toch niet gedood, als niets hebbend en toch alles bezittend, als treurig en nochtans blij, als dood en toch levend door alles kon heengaan, die daarbij kon uitroepen: "In dit is alles zijn wij meer dan overwinnaars! " in die was waarlijk Christus het leven geworden, die was het niet zelf, die dat alles droeg.

Wij gaan tot Christus om vergeving en zien daarna te vaak op de wet om kracht, ten einde onze zonden te bestrijden. Paulus berispt ons aldus: O, u uitzinnige Galaten,  wie heeft u betoverd, dat u de waarheid niet gehoorzaam zou zijn: Dit alleen wil ik van u leren: heeft u de Geest ontvangen uit de werken van de wet of uit de prediking van het geloof? Bent u zo uitzinnig, omdat  u met  de Geest  begonnen bent, voleindigt  u met  het  vlees? Ga met  uw zonden tot het kruis van Christus, want de oude mens kan alleen gekruisigd worden, wij zijn met Hem gekruisigd. Het enige wapen om tegen de zonde te strijden is de speer, die de kant van de Heere Jezus doorstak.

38. Dat is een onomstotelijke waarheid; want ik ben volkomen in mijn hart verzekerd, dat noch dood, noch leven, noch de grootste smart, noch de grootste vreugde, waarin wij ons kunnen bevinden, noch engelen, noch overheden, noch machten, noch mindere goede geesten, noch  hoge  en  machtige  engelenvorsten  (Kol.  1:  16.  Efez.  1:  21),  kortom  de  hoogste persoonlijke   machten   en   krachten,   als   zij   het   werkelijk   willen   (Gal.   1:   8),   noch tegenwoordige,  noch  toekomende  dingen,  d.  i.  iets  wat  bestaat  of  bestaan  zou  kunnen ontvangen,

39.  Noch hoogte,  noch diepte d.  i.  iets wat  zich in de ruimte bevindt,  noch enig  ander schepsel, wat en hoe het ook geschapen moge zijn, ons zal kunnen scheiden, of losrukken van de liefde van God tot ons, die reeds van eeuwigheid is en op ons gerust heeft in Christus Jezus, in Zijn bitter lijden en sterven voor ieder openbaar is geworden, in Hem, onze Heere, in wie wij geloven, die wij met trouw en liefde aanhangen en wiens liefde dus ons toebehoort.

Hoe vele en hoe grote zaken hieronder begrepen zijn weten we niet, maar vrezen wij ook niet. De hoogte wijst naar de hemel, de diepte naar de hel. Noch steile hoogten noch rechtstandige diepten, hoogten en diepten van gedachten en begeerten, hoogten van roem en diepten van smaad,  hoge bergen en diepe wateren,  ja,  hemelhoogten  en  afgrond-diepten,  waaraan de gedachte de mens doet duizelen - niets - kan ons verschrikken.

Is nu de liefde van God zo zeker ons deel en met haar het eeuwige leven ons onveranderlijk zeker en hebben wij in deze zekerheid alle machten van de wereld onder onze voeten, dan hebben wij ook reeds het lijden van de tegenwoordige tijd (vs. 18) zegerijk overwonnen en dat alles is gering te achten in verhouding tot de heerlijkheid, die ons wacht.

In deze laatste verzen geeft de Heilige Geest de apostel een triomflied te zingen, waarin het gehele tot nu toe gepredikte Evangelie van de brief aan de Romeinen wordt gehoord: "Dit is de overwinning, die de wereld overwint, namelijk ons geloof" (1 Joh. 5: 4), dat is de manier van deze triomfpsalm. - Die in de brief aan de Romeinen tot dit toppunt van de berg van de vertroostingen van God  is opgeklommen, moet  voorwaar goed van moed zijn en met  P. Gerhardt zingen: "Mijn hart springt op van vreugde; het kan niet treurig zijn. "
